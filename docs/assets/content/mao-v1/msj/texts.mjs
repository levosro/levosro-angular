export default [
{'content': ['<p><a id="p2"></a>Cine sunt duşmanii noştri şi cine sunt prietenii noştri? Iată o chestiune care are o însemnătate primordială în revoluţie. Cauza principală pentru care în trecut toate luptele revoluţionare din China n-au dat decât rezultate foarte neînsemnate consta în nepriceperea revoluţionarilor de a uni în jurul lor pe adevăraţii prieteni pentru a da o lovitură adevăraţilor duşmani. Partidul revoluţionar este conducătorul maselor, şi n-a existat în istorie niciun caz când o revoluţie dusă de partidul revoluţionar pe o cale greşită să nu fi îost înfrântă. Pentru a avea convingerea că noi nu ducem revoluţia pe o cale greşită şi că vom avea neapărat succes, trebue să ne îngrijim să unim în jurul nostru pe adevăraţii noştri prieteni pentru a da o lovitură adevăratilor noştri duşmani. Pentru a deosebi pe adevăraţii prieteni de adevăraţii duşmani, trebue să analizăm în linii generale situaţia economică a claselor din care se compune societatea chineză şi atitudinea lor faţă de revoluţie.</p>', '<p><a id="p3"></a>Prin ce se caracterizează, aşadar, diferitele clase ale societăţii chineze?</p>', '<p><a id="p4"></a><span class="spt">Clasa moşierilor şi burghezia compradoră</span>. În China semicolonială, înapoiată din punct de vedere economic, moşierii şi burghezia compradoră sunt în adevăratul sens al cuvântului vasalii burgheziei internaţionale. Existenţa şi dezvoltarea acestor clase este subordonată intereselor imperialismului. Aceste clase întruchipează cele mai înapoiate şi mai reacţionare relaţii de producţie şi împiedică dezvoltarea forţelor de producţie ale Chinei. Interesele lor sunt absolut incompatibile cu ţelurile revoluţiei chineze. Aceasta se referă în special la marii moşieri şi la marii compradori, care întotdeauna se situează de partea imperialismului şi constituie prin excelenţă o forţă contrarevoluţionară. Reprezentanţii lor politici sunt naţionaliştii <a href="javascript:void(0);" id="n1">[1]</a> şi gomindaniştii de dreapta.</p>', '<p><a id="p5"></a><span class="spt">Burghezia mijlocie</span>. Ea întruchipează relaţiile de producţie capitaliste din China. Atitudinea ei faţă de revoluţia chineză este contradictorie: simţind în mod dureros asupra sa grelele lovituri ale capitalului străin şi jugul militariştilor, ea este interesată în revoluţie şi are o atitudine favorabilă faţă de mişcarea revoluţionară, îndreptată împotriva imperialismului şi a militariştilor; de îndată însă ce proletariatul autohton începe să participe în mod curajos şi hotărât la revoluţie, de îndată ce proletariatul internaţional începe să dea revoluţiei un ajutor activ din afară, burghezia mijlocie începe să-şi dea seama că realizarea visului ei scump — de a se ridica la situaţia marii burghezii — este ameninţată, ea începe să fie cuprinsă de îndoieli în ceea ce priveşte revoluţia. Burghezia mijlocie este aşa numita burghezie naţională. Platforma ei politică este crearea unui stat în care trebuie să domine o singură clasă — burghezia naţională.</p>', '<p><a id="p6"></a>Cineva, care se intitulează „adept ortodox“ al lui Dai Ţzi-tao, <a href="javascript:void(0);" id="n2">[2]</a> a făcut în ziarul „Cenhao“ <a href="javascript:void(0);" id="n3">[3]</a> din Pechin următoarea declaraţie: „Ridică mâna stângă pentru a zdrobi imperialismul, iar dreapta pentru a zdrobi partidul comunist“. Aceste cuvinte exprimă în mod viu poziţia contradictorie a burgheziei naţionale şi teama de care ea este cuprinsă. Această clasă se ridică împotriva interpretării principiului gomindanist al prosperităţii naţionale prin prisma teoriei luptei de clasă, împotriva realizării de către gomindan a unei politici de alianţă cu Rusia şi a admiterii în gomindan a comuniştilor <a href="javascript:void(0);" id="n4">[4]</a> şi a elementelor de stânga. Dar năzuinţa acestei clase de a crea un stat în care să domine burghezia naţională este absolut irealizabilă, întrucât actuala situaţie internaţională se caracterizează prin aceea că în lume are loc încleştarea hotărâtă a două forţe uriaşe — revoluţia şi contrarevoluţia. Aceste două forţe uriaşe au ridicat două steaguri: unul este steagul revoluţionar, steagul roşu, ridicat sus de Internaţionala a III-a, care cheamă toate clasele asuprite din lume să se unească sub steagul ei; celălalt este steagul contrarevoluţionar, steagul alb, ridicat de Liga Naţiunilor, care cheamă toate forţele contrarevoluţionare din lume să se unească sub steagul ei. În rândurile claselor intermediare va avea loc în mod inevitabil foarte curând o sciziune: unele o vor lua spre stânga, spre revoluţie, altele o vor lua spre dreapta, spre contrarevoluţie. Posibilitatea de a ocupa o poziţie „independentă“ este exclusă pentru ele. De aceea concepţia burgheziei mijlocii chineze, care visează la o revoluţie „independentă“ în care această clasă ar fi personajul principal, este o pură iluzie.</p>', '<p><a id="p7"></a><span class="spt">Mica burghezie</span>. Din ea fac parte categorii ca ţăranii-proprietari, <a href="javascript:void(0);" id="n5">[5]</a> proprietarii de întreprinderi meşteşugăreşti, păturile inferioare ale intelectualităţii — studenţimea, profesorii dela şcolile medii şi învăţătorii, funcţionarii de stat inferiori, micii funcţionari de birou, micii avocaţi, micii comercianţi. Atât din punctul de vedere ai numărului ei, cât şi din punctul de vedere al naturii ei de clasă, mica burghezie merită o atenţie deosebită. Gospodăria atât a ţăranilor-proprietari cât şi a proprietarilor de întreprinderi meşteşugăreşti se caracterizează prin proporţiile reduse ale producţiei. Deşi diferitele pături ale micii burghezii se află în aceeaşi situaţie economică, caracteristică micii burghezii, ele se împart totuşi în trei grupuri.</p>', '<p><a id="p8"></a>Primul grup îl constitue oamenii cu o oarecare stare; cu alte cuvinte, după satisfacerea nevoilor proprii, le rămân anual unele surplusuri din venitul pe care li-l aduce munca lor fizică sau intelectuală. La aceşti oameni tendinţa de a se îmbogăţi este extrem de puternică, ei fiind cei mai zeloşi adoratori ai „excelenţei sale“ Cian Gun-min. <a href="javascript:void(0);" id="n6">[6]</a> Fără să viseze la mari bogăţii, ei năzuesc totuşi să se ridice la situaţia burgheziei mijlocii. Privind la gospodarii înstăriţi, care se bucură de stimă, adesea ei nu mai pot de invidie. Ei sunt oameni fricoşi: se tem de autorităţi, dar se tem şi de revoluţie. Fiind prin situaţia lor economică foarte apropiaţi de burghezia mijlocie, ei sunt înclinaţi să dea crezare propagandei burgheziei mijlocii, în timp ce faţă de revoluţie nutresc neîncredere. Acest grup formează o parte neînsemnată a micii burghezii şi constitue aripa ei dreaptă.</p>', '<p><a id="p9"></a>Al doilea grup îl constitue oamenii a căror situaţie economică le dă posibilitatea să-şi satisfacă, în linii generale, nevoile. Aceşti oameni se deosebesc mult de cei care alcătuesc primul grup. Şi ei visează să se îmbogăţească, dar Ciao Gun-min nu le permite câtuşi de puţin acest lucru, iar asuprirea şi exploatarea la care sunt supuşi din partea imperialismului, a militariştilor, a moşierilor feudali şi a marii burghezii compradore, asuprire şi exploatare care s-au intensificat considerabil în ultimul timp, i-au făcut să simtă că vechile timpuri s-au dus. Ei îşi dau seama că în prezent, cheltuind tot atâta muncă ca şi înainte, nu vor mai putea, probabil, să-şi ducă existenţa. Pentru aceasta ei sunt nevoiţî acum să-şi lungească ziua de lucru, să trudească din zori până-n noapte, să-şi dubleze eforturile. Şi iată că ei încep să blesteme: pe străini îi numesc „diavoli de peste mare“, pe militarişti — „principalii jecmănitori“, iar pe tuhao-i şi leşen-i <a href="javascript:void(0);" id="n7">[7]</a> — „jupuitori“. Cât priveşte mişcarea antiimperialistă şi antimilitaristă, ei se îndoiesc de succesul ei final (prea mare e, chipurile, puterea străinilor şi militariştilor) şi, neriscând să participe la ea, preferă să ocupe o poziţie neutră; ei nu se ridică însă nicidecum împotriva revoluţiei. Acest grup este foarte numeros: el reprezintă aproximativ jumătate din întreaga mică burghezie.</p>', '<p><a id="p10"></a>Din grupul al treilea fac parte oamenii ale căror condiţii de viaţă se înrăutăţesc din zi în zi. Mare parte din aceşti oameni au fost cândva asiguraţi, în linii generale, din punct de vedere material, dar le-a venit tot mai greu s-o scoată la capăt, şi acum ei alunecă treptat la fund. De fiecare dată când fac bilanţul activităţii lor gospodăreşti la sfârşitul anului, ei exclamă îngroziţi: „Vai, iarăşi deficit!“ Şi cum în trecut ei au trăit binişor, dar apoi cu fiecare an au scăpătat tot mat mult, s-au înglodat în datorii şi, în cele din urmă, au început să ducă o viaţă de mizerie, după cum se spune, „numai la gândul viitorului îi trec toate sudorile“. Aceşti oameni îndură suferinţe morale deosebit de mari în legătură cu faptul că păstrează vii amintirile unor zile mai bune, atât de puţin asemănătoare celor de azi. Ei joacă un rol destul de important în mişcarea revoluţionară, întrucât numărul lor este destul de mare. Aceasta este aripa stângă a micii burghezii.</p>', '<p><a id="p11"></a>În timp de pace cele trei grupuri menţionate ale micii burghezii au faţă de revoluţie o atitudine diferită, dar când vin timpuri de război, adică perioada de avânt a revoluţiei, şi deja se întrevăd zorile victoriei, la revoluţie iau parte nu numai elementele de stânga ale micii burghezii, ci şi acele pături ale ei care ocupă o poziţie de mijloc; şi chiar elementele de dreapta, cuprinse de valul acţiunilor revoluţionare ale proletariatului şi ale elementelor de stânga ale micii burghezii, se vad silite să se alăture revoluţiei. Experienţa mişcării din 30 Mai 1925 <a href="javascript:void(0);" id="n8">[8]</a> şi experienţa mişcării ţărăneşti din diferite localităţi dovedesc justeţea acestei afirmaţii.</p>', '<p><a id="p12"></a><span class="spt">Semiproletariatul</span>. În semiproletariat noi includem aici: 1) majoritatea covârşitoare a ţăranilor semiarendaşi; <a href="javascript:void(0);" id="n9">[9]</a> 2) ţăranii săraci; 3) micii meseriaşi; 4) funcţionarii comerciali; <a href="javascript:void(0);" id="n10">[10]</a> 5) vânzătorii de stradă. Majoritatea covârşitoare a ţăranilor semiarendaşi, împreună cu ţăranii săraci, alcătuesc o masă imensă ca număr. Şi ceea ce se numeşte problema ţărănească este în fond problema acestor pături. Gospodăria ţăranilor semiarendaşi, a ţăranilor săraci şi a micilor meseriaşi se caracterizează prin proporţiile încă şi mai reduse ale producţiei. Deşi majoritatea covârşitoare a ţăranilor semiarendaşi, la fel ca şi ţăranii săraci, fac parte din semiproletariat, totuşi, prin situaţia lor economică, aceste două categorii, luate laolaltă, se împart la rândul lor într-un grup superior, unul mijlociu şi unul inferior. Ţăranii semiarendaşi o duc mai greu decât ţăranii-proprietari, întrucât cerealele pe care le au le ajung de obicei numai pentru o jumătate de an, şi pentru a obţine mijloace suplimentare ei sunt nevoiţi să ia în arendă pământ străin, sau să-şi vândă parţial forţa de muncă, sau, în sfârşit, să se ocupe cu micul negoţ. La sfârşitul primăverii şi începutul verii, când vechea recoltă e pe sfârşite, iar cea nouă e încă în picioare, ei trebue să împrumute bani cu dobânzi cărnătăreşti şi să cumpere alimente la preţuri ridicate. Această parte a ţărănimii, fireşte, o duce mai greu decât ţăranii-proprietari, care nu depind de nimeni, dar cu toate acestea semiarendaşii sunt mai bine asiguraţi decât ţăranii săraci. Întrucât ţăranii săraci nu au pământ propriu, ei lucrează pământ străin, primind pentru munca lor numai jumătate, iar câteodată chiar mai puţin de jumătate din recolta obţinută de pe acest pământ. Deşi ţăranii semiarendaşi primesc şi ei numai jumătate sau mai puţin de jumătate din recolta obţinută de pe partea de pământ pe care o iau în arendă, în schimb recolta de pe pământul propriu le aparţine în întregime. De aceea ţăranii semiarendaşi au o stare de spirit mai revoluţionară decât ţăranii-proprietari, dar mai puţin revoluţionară decât ţăranii săraci.</p>', '<p><a id="p13"></a>Ţăranii săraci suni arendaşi şi sunt exploataţi de către moşieri. După situaţia economică, ţăranii săraci pot fi împărţiţi în două grupuri. Primul grup posedă relativ suficient inventar agricol şi unele mijloace băneşti. Aceşti ţărani primesc o parte din recoltă, care câteodată atinge jumătate din cantitatea totală a roadelor muncii lor. Ei completează ceea ce nu le ajunge semănând diferite culturi de mâna a doua, prinzând peşte, crescând păsări şi porci sau vânzându-şi parţial forţa de muncă, şi astfel îşi duc cu chiu cu vai existenţa. Trăind în condiţii materiale grele, ei nu se gândesc decât cum s-o scoată la capăt până la noua recoltă. Ei trăiesc mai greu decât ţăranii semiarendaşi, dar totuşi mai uşor decât al doilea grup de ţărani săraci. Ei tau o stare de spirit mai revoluţionară decât ţăranii semiarendaşi, dar mai puţin revoluţionară decât ţăranii săraci din grupul al doilea. Cât priveşte pe ţăranii săraci care fac parte din grupul al doilea, ei nu au nici inventar agricol suficient, nici mijloace băneşti, duc lipsă de îngrăşăminte, strâng recolte slabe şi, după ce plătesc arenda, nu le mai rămâne aproape nimic. De aceea ei trebue şi mai des încă să recurgă la vânzarea forţei lor de muncă. În anii de foamete şi în lunile grele, ei cerşesc cu împrumut de la rudele şi prietenii lor câteva măsuri de grâu pentru a o scoate la capăt măcar trei-patru zile; datoriile lor cresc mereu şi se transformă într-o povară insuportabilă. Acest grup de ţărani săraci reprezintă cea mai obijduită parte a ţărănimii; el este foarte receptibil în ceea ce priveşte propaganda revoluţionară.</p>', '<p><a id="p14"></a>În categoria semiproletariatului, noi includem şi pe micii meseriaşi, pentru că, deşi posedă mijloace primitive de producţie şi se consideră reprezentanţi ai profesiilor „libere“, totuşi şi ei sunt adeseori nevoiţi să-şi vândă forţa de muncă: situaţia lor economică corespunde aproximativ situaţiei ţăranilor săraci. Povara grea a cheltuielilor pentru întreţinerea familiei, disproporţia dintre câştig şi minimul de trai necesar, veşnicele lipsuri şi teama de a rămâne fără lucru — toate acestea de asemenea îi apropie de ţăranii săraci.</p>', '<p><a id="p15"></a>Funcţionarii comerciali sunt salariaţi ai întreprinderilor comerciale şi îşi întreţin familiile dintr-un salariu modest; dar, întrucât preturile mărfurilor cresc din an în an, în timp ce mărirea salariului are loc adeseori numai odată la câţiva ani, aceşti oameni pot fi veşnic auziţi plângându-se de soarta lor. Situaţia lor nu se deosebeşte întru nimic de situaţia ţăranilor săraci şi a micilor meseriaşi, ei fiind foarte receptibili în ceeace priveşte propaganda revoluţionară.</p>', '<p><a id="p16"></a>Vânzătorii de stradă, indiferent dacă fac comerţ ambulant sau vând la tarabă, au un capital infim şi realizează o brumă de câştig care nu le ajunge pentru trai. Ei se găsesc aproximativ în aceeaşi situaţie ca şi ţăranii săraci şi sunt în aceeaşi măsură interesaţi într-o revoluţie care ar schimba ordinea existentă a lucrurilor.</p>', '<p><a id="p17"></a><span class="spt">Proletariatul</span>. Proletariatul industrial contemporan din China numără circa două milioane de oameni. Slaba dezvoltare numerică a proletariatului industrial contemporan se explică prin starea de înapoiere economică a ţării. Aceşti muncitori sunt ocupaţi în linii generale în cinci ramuri — transportul feroviar, industria minieră, transportul maritim, industria textilă şi industria construcţiilor navale —, o mare parte din ei aflându-se în robia patronilor străini. Şi deşi proletariatul industrial nu este numeros, tocmai ei întruchipează noile forţe de producţie şi este cea mai progresistă clasă din China contemporană, clasă care a devenit forţa conducătoare a mişcării revoluţionare. Studiul grevelor care au avut loc în cursul ultimilor patru ani, de pildă greva marinarilor, <a href="javascript:void(0);" id="n11">[11]</a> a feroviarilor, <a href="javascript:void(0);" id="n12">[12]</a> a muncitorilor de la minele do cărbuni Cailuan şi de la minele din Ţziaoţzo, <a href="javascript:void(0);" id="n13">[13]</a> greva de la Şamian, <a href="javascript:void(0);" id="n14">[14]</a> precum şi marile greve care au avut loc la Şanhai şi Honcong <a href="javascript:void(0);" id="n15">[15]</a> după evenimentele de la 30 Mai 1925, arată în mod convingător cât de mare este rolul proletariatului industrial în revoluţia chineză. Proletariatul industrial poate juca acest rol, în primul rând, datorită concentrării sale; niciun alt grup de oameni nu se poate compara cu el în ceea ce priveşte gradul de concentrare. În al doilea rând, el poate juca acest rol pentru că muncitorii industriali se află în cea mai grea situaţie economică. Ei sunt lipsiţi de mijloace de producţie, nerămânându-le decât braţele de muncă; ei n-au nicio speranţă de a se îmbogăţi; ei sunt supuşi unui tratament extrem de crunt din parlea imperialiştilor, mllilariştilor şi a burgheziei şi de aceea sunt deosebit de apţi pentru luptă. Forţele cooliilor de la oraşe de asemenea merită o serioasă atenţie, în acest grup majoritatea o constitue hamalii din porturi şi ricşalele; tot din el fac parte gunoierii şi măturătorii de stradă. Oamenii care fac parte din acest grup nu posedă nimic în afară de braţele lor de muncă. Prin situaţia lor economică, ei se apropie de muncitorii industriali, fiind inferiori acestora din urma numai prin gradul de concentrare şi prin rolul pe care-l au în producţie.</p>', '<p><a id="p18"></a>Agricultura capitalistă modernă în China este încă slab dezvoltată. Prin proletariat agricol se înţeleg muncitorii agricoli care lucrează permanent, cu luna sau cu ziua. Aceşti muncitori agricoli nu numai că nu posedă pământ şi inventar agricol, dar nu au niciun fel de mijloace băneşti şi pot să trăiască numai vânzându-şi forţa de munca. Sub raportul duratei zilei de muncă, al salariului de mizerie, al condiţiilor rele de muncă, al faptului că nu au asigurată o muncă permanentă, ei se află în condiţii chiar mai rele decât ceilalţi muncitori. Acest grup de populaţie agricolă îndură cele mai grele lipsuri şi are în mişcarea ţărănească un rol tot atât de important ca şi ţăranii săraci.</p>', '<p><a id="p19"></a>Pe lângă acesta, mai există un grup destul de important de elemente declasate. Aceştia sunt ţărani care şi-au pierdut pământul şi muncitorii din atelierele meşteşugăreşti lipsiţi de posibilitatea de a găsi de lucru. Ei se numără printre elementele societăţii care au situaţia cea mai precară.</p>', '<p><a id="p20"></a>Ei au pretutindeni organizaţii secrete. Asociaţii ca „Triada“ („Sanhehuei“) în provinciile Fuţzian şi Guandun, „Asociaţia fraţilor“ („Ghelaohuei“) în provinciile Hunan, Hubei, Guiciou şi Sâciuan, „Asociaţia marilor săbii“ („Dadaohuej“) în provinciile Anhuei, Henan şi Şandun, „Asociaţia moralităţii“ („Ţzailihuei“) în provincia Cili şi în cele trei provincii de Est, „Clanul albastru“ („Ţinban“) în Şanhai şi în alte localităţi <a href="javascript:void(0);" id="n16">[16]</a> erau organizaţii de ajutor reciproc în lupta politică şi în cea economică. Organizarea acestui grup de oameni constitue una dintre cele mai grele probleme care stau în faţa Chinei. Aceşti oameni sunt în stare să ducă cea mai curajoasă luptă, dar au înclinaţii spre acţiuni de distrugere: dacă sunt însă conduşi în mod just, ei pot deveni o forţă revoluţionară.</p>', '<p><a id="p21"></a>Din toate cele spuse mai sus se poate vedea că toţi militariştii, birocraţii, compradorii, marii moşieri, care s-au unit strâns cu imperialismul, precum şi partea reacţionară a intelectualităţii legată de ei, sunt duşmanii noştri. Proletariatul industrial este forţa conducătoare a revoluţiei noastre. Toţi semiproletarii şi mica burghezie sunt cei mai apropiaţi prieteni ai noştri. Aripa de dreapta a şovăielnicei burghezii mijlocii poate fi duşmanul nostru, iar aripa ei de stânga — prietenul nostru; totuşi noi trebuie să fim în permanenţă vigilenţi să nu dăm posibilitate burgheziei mijlocii de a dezorganiza frontul nostru.</p>'],
'idChr': '1.01',
'title': 'Despre clasele societăţii chineze',
},
{'content': ['<h5 id="sigil_toc_id_1" style="text-align: center;"><a id="p3"></a>Seriozitatea problemei ţărăneşti</h5>', '<p><a id="p4"></a>În cursul recentei călătorii pe care am făcut-o în provincia Hunan, <a href="javascript:void(0);" id="n17">[17]</a> am cercetat la faţa locului situaţia în cinci judeţe: Siantan, Siansian, Henşan, Lilin şi Cianşa. Timp de 32 de zile — de la 4 ianuarie până la 5 februarie inclusiv — am strâns în sate şi în centrele judeţene, pentru a sta de vorbă cu ei, ţărani cu o bogată experienţă de viaţă şi activişti ai mişcării ţărăneşti şi am plecat cu atenţie urechea la cele spuse de ei; aceasta mi-a permis să adun un material destul de bogat. Multe lucruri privitoare la mişcarea ţărănească s-au dovedit aici a fi în totală contradicţie cu ceea ce am avut ocazia să aud din partea şenşi-lor <a href="javascript:void(0);" id="n18">[18]</a> la Hancou şi Cianşa. Am văzut şi am auzit multe lucruri uimitoare, pe care înainte n-am avut ocazia nici să le văd, nici să le aud. Cred că asemenea fenomene există în foarte multe locuri.</p>', '<p><a id="p5"></a>Trebuie să punem capăt cât se poate mai repede diferitelor raţionamente împotriva mişcării ţărăneşti, să îndreptăm cât se poate mai repede toate măsurile greşite luate de autorităţile revoluţionare cu privire la această mişcare. Numai aşa putem contribui la desfăşurarea mai departe a revoluţiei. Căci în momentul de faţă avântul mişcării ţărăneşti are o foarte mare însemnătate. Va trece foarte puţin timp, şi în toate provinciile Chinei centrale, de Sud şi de Nord se vor ridica sute de milioane de ţărani; mişcarea lor va fi vijelioasă şi de nebiruit, ca un uragan, şi nicio forţă n-o va putea opri. Ei vor sfărâma toate lanţurile care îi leagă şi vor înainta spre eliberare. Ei vor săpa mormântul tuturor imperialiştilor, militariştilor, funcţionarilor — delapidatori de bani publici şi corupţi, tuhao-ilor şi leşen-ilor. Ei vor verifica toate partidele şi grupurile revoluţionare, pe toţi revoluţionarii, fie pentru a-i accepta, fie pentru a-i respinge.</p>', '<p><a id="p6"></a>Să păşim oare în fruntea lor, pentru a-i conduce? Să rămânem oare în urmă, pentru ca, încrucişând braţele, să-i criticăm? Sau să stăm în calea lor, pentru a lupta împotriva lor?</p>', '<p><a id="p7"></a>Fiecare Chinez este liber să aleagă una dintre aceste trei căi, dar desfăşurarea evenimentelor va sili pe fiecare să se grăbească cu alegerea.</p>', '<h5 id="sigil_toc_id_2" style="text-align: center;"><a id="p8"></a>Se organizează</h5>', '<p><a id="p9"></a>Dezvoltarea mişcării ţărăneşti în Hunan în ceea ce priveşte judeţele centrale şi de Sud ale provinciei, unde ea s-a şi desfăşurat, poate fi împărţită în linii generale în două etape. Prima — din ianuarie până în septembrie anul trecut — a fost etapa organizării. Această etapă se împarte în perioada ilegalităţii — din ianuarie până în iunie — şi în perioada activităţii făţişe — din iulie până în septembrie — când armata revoluţionară a alungat pe generalul Ciao Hen-ti. <a href="javascript:void(0);" id="n19">[19]</a> Pe atunci uniunile ţărăneşti numărau în total 300.000—400.000 de membri, iar massa aflată sub conducerea lor directă reprezenta în total un milion şi ceva de oameni; lupta la sate încă nu începuse, şi deaceea uniunile ţărăneşti nu fuseseră încă supuse criticii de către diferitele pături ale societăţii. Întrucât membrii uniunilor ţărăneşti ajutau armata care participa la Campania din Nord, servind în calitate de călăuze, cercetaşi şi hamali, uneori ofiţerii din armată apreciau în mod favorabil munca lor.</p>', '<p><a id="p10"></a>Perioada octombrie anul trecut — ianuarie anul acesta constituie cea de a doua etapă a dezvoltării mişcării ţărăneşti, etapa acţiunilor revoluţionare. Numărul membrilor uniunilor ţărăneşti a crescut impetuos la 2 milioane, iar masele conduse de ele în mod direct — la 10 milioane de oameni. Întrucât la intrarea în uniunile ţărăneşti în majoritatea cazurilor se înregistra numai un singur membru al familiei, masa totală cuprinsă de uniunile care numărau 2 milioane de membri reprezenta circa 10 milioane de oameni. Au fost organizaţi în uniuni aproape jumătate din numărul total al ţăranilor din provincia Hunan, iar în unele judeţe, ca Siantan, Siansian, Liuian, Cianşa, Lilin, Ninsian, Pinţzian, Sianin, Henşan, Henian, Leiian, Censian şi Anima, aproape toţi ţăranii fac parte din uniunile ţărăneşti şi se află sub conducerea lor. Fiind cuprinşi într-o largă reţea de organizaţii, ţăranii au trecut dintr-odată la acţiune, şi iată că în decurs de patru luni în satele din Hunan s-a desfăşurat o revoluţie fără precedent prin amploarea ei.</p>', '<h5 id="sigil_toc_id_3" style="text-align: center;"><a id="p11"></a>Răsturnarea tuhao-ilor şi leşen-ilor, trecerea întregii puţeri în mâna uniunilor ţărăneşti</h5>', '<p><a id="p12"></a>Lovitura ţăranilor se îndreaptă în primul rând împotriva tuhao-ilor şi leşen-ilor, împotriva moşierilor care se dedau la excese, dar în treacăt ea se îndreaptă şi împotriva ideologiei patriarhale şi rânduielilor patriarhale de tot felul, funcţionarilor — delapidatori de bani publici şi corupţi, la oraşe, şi împotriva relelor obiceiuri la sate. Prin forţa ei, această lovitură este asemenea unui uragan, în faţa căruia totul trebuie sau să se plece, sau să piară. Ca rezultat, privilegiile milenare ale moşierilor feudali sunt făcute ţăndări. Praf şi pulbere se alege din prestigiul şi puterea lor de altădată. Odată cu răsturnarea puterii moşierilor, uniunile ţărăneşti au devenit singurele organe ale puterii; ele înfăptuiesc lozinca: „Întreaga putere uniunilor ţărăneşti!“. Acum la uniunile ţărăneşti se merge chiar cu mărunţişuri ca certurile dintre soţ şi soţie. Nicio chestiune nu se rezolvă fără reprezentanţii uniunii ţărăneşti. Uniunile ţărăneşti domnesc la sate, literalmente totul este în mâna lor; la ele este într-adevăr, cum se spune, „zis şi făcut“. Şi celor care sunt în afara uniunilor nu le rămâne decât să spună că uniunile sunt bune, ei nu pot spune nimic rău despre uniuni. Iar tuhao-ii, leşen-ii şi moşierii care se dedau la excese sunt complet lipsiţi de dreptul de vot şi niciunul dintre ei nu îndrăzneşte nici măcar să crâcnească. De frica uniunilor ţărăneşti, tuhao-ii şi leşen-ii cei mai mari au fugit la Şanhai, cei mai puţin mari — la Hancou, cei mai mici — la Cianşa, cei şi mai mici — în centrele judeţene, iar cei mai mărunţi din această specie, care au rămas la sate, s-au lăsat în voia uniunilor ţărăneşti. Micul leşen se roagă: „Sunt gata să plătesc zece iuani, numai permiteţi-mi să intru în uniune!“.</p>', '<p><a id="p13"></a>„Dar cine are nevoie de banii tăi murdari!“ — răspund la aceasta ţăranii.</p>', '<p><a id="p14"></a>Mulţi moşieri mijlocii şi mici, chiaburi şi ţărani mijlocaşi care înajnte s-au ridicat împotriva uniunilor ţărăneşti ar fi fericiţi acum să poată intra în uniune. În diferite localităţi am avut adeseori prilejul să întâlnesc asemenea oameni, şi ei mi se adresau cu rugămintea: „Vă rugăm ca împuternicit de la centrul provinciei să garantaţi pentru noi“.</p>', '<p><a id="p15"></a>Sub dinastia Ţin, <a href="javascript:void(0);" id="n20">[20]</a> în timpul recensămintelor populaţiei, în provincie se întocmeau două liste: o listă principală şi una specială. Oamenii de încredere erau trecuţi pe lista principală, iar bandiţii şi tot soiul de elemente dubioase — pe cea specială. Şi iată că acum, după exemplul acelor timpuri, ţăranii din unele localităţi ameninţă pe cei care înainte s-au ridicat împotriva uniunilor ţărăneşti: „Să fie trecuţi pe lista specială!“.</p>', '<p><a id="p16"></a>Cei care se tem să apară pe „lista specială“ încearcă în fel şi chip să intre într-o uniune ţărănească şi nu se liniştesc decât atunci când sunt trecuţi în listele de membri ai uniunii. Adesea însă uniunile ţărăneşti le refuză cu brutalitate acest lucru, şi ei trăiesc într-o teamă permanentă; rămaşi la porţile uniunilor ţărăneşti, ei se simt ca nişte ostracizaţi fără adăpost; la sate li s-a spus din această cauză „oameni fără căpătâi“. Într-un cuvânt, aceleaşi uniuni ţărăneşti pe care numai cu patru luni în urmă mulţi le dispreţuiau se bucură acum de cel mai mare respect. Toţi cei care înaintp se ploconeau în faţa puterii şenşi-lor, astăzi se pleacă în faţa puterii ţăranilor. Nu există om care să nu recunoască că octombrie anul trecut a marcat hotarul a două lumi.</p>', '<h5 id="sigil_toc_id_4" style="text-align: center;"><a id="p17"></a>„Foarte rău“ şi „foarte bine“</h5>', '<p><a id="p18"></a>Răscoalele ţărăneşti de la sate au turburat somnul dulce al şenşi-lor. De îndată ce veştile de la sate au ajuns la oraş, şenşi-i de la oraş s-au alarmat. Sosind la Cianşa, am întâlnit acolo diferiţi oameni şi am auzit o mulţime de zvonuri diferite. Reprezentanţii păturilor mijlocii şi superioare ale societăţii şi gomindaniştii de dreapta caracterizau cu toţii într-un singur glas situaţia prin cuvintele: „Foarte rău!“. Sub influenţa acestei atmosfere, pe care au creat-o la oraş prin zvonurile lor cei care spun „foarte rău“, chiar oamenii cu o stare de spirit foarte revoluţionară, închizând ochii şi imaginându-şi situaţia de la sate, îşi pierdeau curajul şi nu considerau posibil să se nege faptul că lucrurile stau „rău“. Şi chiar oamenii foarte înaintaţi se mărgineau să spună: „În timpul revoluţiei acest lucru este inevitabil, deşi este rău“. În general nimeni nu considera posibil să se nege în întregime acest „rău“.</p>', '<p><a id="p19"></a>În realitate însă este vorba de faptul că, aşa cum s-a spus mai sus, masele largi ale ţărănimii s-au ridicat pentru a-şi îndeplini misiunea lor istorică; s-au ridicat forţele democratice ale satului pentru a răsturna forţele lui feudale. Tuhao-ii şi leşen-ii feudalo-patriarhali, moşierii care se dedau la excese constituie baza absolutismului, care a existat timp de milenii, sprijinul imperialiştilor, militariştilor şi funcţionarilor — delapidatori de bani publici şi corupţi. Tocmai răsturnarea acestor forţe feudale constituie adevăratul scop al revoluţiei naţionale. Sun Iat-sen şi-a închinat toate forţele timp de patruzeci de ani revoluţiei naţionale; dar ceea ce el a năzuit şi ce n-a putut să înfăptuiască, ţăranii au realizat în câteva luni. Aceasta este o faptă de eroism fără seamăn, care în trecut n-a putut fi săvârşită nici în patruzeci de ani, nici chiar timp de milenii. Aceasta este foarte bine. Şi în aceasta nu e nimic „rău“, nu e absolut nimic „foarte rău“.</p>', '<p><a id="p20"></a>Este absolut evident că acest „foarte rău“ reprezintă părerea unor oameni care luptă pentru interesele moşierilor, împotriva ţăranilor care au ridicat capul; este absolut evident că aceasta este părerea clasei moşiereşti, care încearcă să menţină răndueiile vechi, feudale şi să împiedice instaurarea unor rândueli noi, democratice; este absolut evident că aceasta e o părere contrarevoluţionară. Niciun tovarăş revoluţionar nu trebue să repete această absurditate. Dacă aveţi vederi revoluţionare statornicite şi, în plus, dacă aţi avut prilejul să mergeţi măcar o dată la sate şi să vedeţi ce se întâmplă acolo, trebue, desigur, să simţiţi o bucurie deosebită: masa de multe milioane a ţăranilor înrobiţi se răfueşte cU duşmanii ei înverşunati — lipitorile. Ţăranii acţionează absolut just, ei procedează foarte bine. „Foarte bine“ este părerea ţăranilor şi a celorlalţi partizani ai revoluţiei. Toţi tovarăşii revoluţionari trebue să înţeleagă că revoluţia naţională necesită o mare revoluţie la sate. Această revoluţie n-a fost făcută în timpul revoluţiei din Sinhai <a href="javascript:void(0);" id="n21">[21]</a> şi de aceea ea a suferit o înfrângere. Acum această revoluţie are loc, şi acesta este un factor important, necesar pentru desăvârşirea cu succes a revoluţiei. Toţi tovarăşii revoluţionari trebue să sprijine această revoluţie; în caz contrar, ei se vor situa în lagărul contrarevoluţiei.</p>', '<h5 id="sigil_toc_id_5" style="text-align: center;"><a id="p21"></a>Problema aşa ziselor „excese“</h5>', '<p><a id="p22"></a>Unii declară: „Uniuni ţărăneşti trebuie create; dar acum, într-adevăr, poate că ele întrec măsura“. Aşa judecă adeptii liniei „de mijloc“. Ce se întâmplă însă în realitate? La sale ţăranii acţionează într-adevăr destul de „fără jenă“. Devenind putere supremă, uniunile ţărăneşti nu permit moşierilor nici gura s-o deschidă; ele au spulberat prestigiul de altădată al moşierilor; e ca şi cum l-ar fi trântit pe moşier la pământ şi apoi l-ar mai fi călcat în picioare. Ameninţând pe tuhao-i şi leşen-i că-i vor trece pe „lista specială“, ţăranii îi amendează, îi impun la taxe, nu le permit să se folosească de palanchine. În casele tuhao-îlor şi leşen-ilor care s-au ridicat împotriva uniunilor ţărăneşti năvălesc o mulţime de oameni: taie porcii, iau grânele. Câteodată ţăranii vin la tuhao-i sau leşen-i şi se năpustesc asupra paturilor aşternute cu grijă ale fiicelor şi nurorilor lor. Adeseori ei înşfacă pe tuhao-i şi leşen-i, le pun pe cap coifuri înalte şi îi poartă prin sate; ţăranii fac tot ce vor, spunând: „Iată, acum vei şti cine suntem noi, leşen-ule!“. Toate s-au întors acum pe dos. Astfel la sate se creează o atmosferă de teroare. Tocmai aceasta este ceea ce unii numesc „excese“, „exagerări“, „fapte scandaloase“.</p>', '<p><a id="p23"></a>Aparent raţionamentele lor par judicioase, dar în realitate şi ele sunt greşite.</p>', '<p><a id="p24"></a>În primul rând, ţăranii au fost împinşi la astfel de acte chiar de către tuhao-i, leşen-i şi de către moşierii care se dedau la excese. Ţăranii au început să dea o ripostă hotărâtă numai pentrucă tuaho-ii, leşen-ii şi moşierii care se dedau la excese, sprijinindu-se pe forţă, stăpâneau din timpuri imemoriale la sate şi îl chinuiau pe ţăran. Acţiunile ţărăneşti au caracterul cel mai hotărât şi turburările iau amploarea cea mai mare tocmai acolo unde tuhao-ii, leşen-ii şi moşierii care se dedau la excese au dat dovadă de cea mai mare cruzime. Ochiul ţăranului nu greşeşte. Ţăranii îşi dau perfect de bine seama cine este primejdios şi cine nu este primejdios, cine a fost deosebit de crud şi cine s-a purtat ceva mai blând, cine trebue pedepsit cu asprime şi cine mai uşor; rareori se întâmplă ca pedeapsa să nu corespundă vinei.</p>', '<p><a id="p25"></a>În al doilea rând, revoluţia nu este o masă mare, nu este o creaţie literară, nu este un desen sau o broderie; ea nu poate fi făcută atât de elegant, atât de liniştit şi de delicat, atât de ceremonios şi de politicos. Revoluţia este un act de violenţă, ea reprezintă acţiunile necruţătoare ale unei clase care răstoarnă puterea altei clase. Revoluţia la sate este răsturnarea puterii feudalo-moşiereşti de către ţărănime. Fără a depune cele mai mari eforturi, ţărănimea nu va putea să răstoarne puterea moşierilor, care a prins rădăcini adânci de-a-lungul mileniilor. Numai un puternic avânt revoluţionar la sate este în stare să pună în mişcare masele de milioane ale ţărănimii şi să provoace aceste eforturi mari. „Excesele“ despre care s-a vorbit mai sus îşi au obârşia tocmai în aceste eforturi ale ţăranilor, provocate de puternicul avânt revoluţionar de la sate. În a doua perioadă a mişcării ţărăneşti (perioada acţiunilor revoluţionare), ele sunt absolut necesare. În această perioada trebue să se instaureze puterea nelimitată a ţăranilor, să nu se permită atacurile înverşunate împotriva uniunilor ţărăneşti, să se răstoarne complet puterea şenşi-lor, iar şenşi-i înşişi să fie trântiţi la pământ şi chiar călcaţi în picioare. În a doua perioadă toate „excesele“ au o semnificaţie revoluţionară. Ca să vorbim pe şleau, în fiecare sat este necesară o scurtă perioadă de teroare. În caz contrar, va fi absolut imposibil să fie înnăbuşită activitatea elementelor contrarevoluţionare la sate şi să fie răsturnată puterea şenşi-lor. Pentru a îndrepta, trebue să îndoi în direcţie opusă; dacă nu îndoi în direcţie opusă, nu poţi să îndrepţi. <a href="javascript:void(0);" id="n22">[22]</a></p>', '<p><a id="p26"></a>Deşi raţionamentele celor care critică „excesele“ se deosebesc în aparenţă de raţionamentele primului grup, ele pornesc în fond de la unul şi acelaşi punct de vedere: este aceeaşi teorie moşierească, care stă de strajă intereselor claselor privilegiate. Împotriva acestei teorii, care împiedică avântul mişcării ţărăneşti şi care în ultimă analiză subminează revoluţia, trebue să ducem o luptă hotărâtă.</p>', '<h5 id="sigil_toc_id_6" style="text-align: center;"><a id="p27"></a>Aşa numita „mişcare a golanilor“</h5>', '<p><a id="p28"></a>Gomindaniştii de dreapta afirmă: „Mişcarea ţărănească este o mişcare a golanilor, o mişcare a trântorilor“. Asemenea afirmaţii au o destul de largă circulaţie în Cianşa. La sate am avut prilejul să aud şenşi spunând: „Uniuni ţărăneşti se pot crea, dar oamenii care activează în ele acum nu sunt buni; oamenii trebue schimbaţi!“. Aceste raţionamente nu se deosebesc prin nimic de atacurile gomindaniştilor de dreapta: ele se reduc toate la afirmaţia ca mişcarea ţărănească, zice-se, poate să fie organizată (întrucât ea a şi început, nimeni nu îndrăzneşte sa spună că nu trebuie organizată), dar că oamenii care se află acum în fruntea mişcării ţărăneşti nu sunt buni. O deosebită ură poartă şenşi-i activiştilor uniunilor ţărăneşti din veriga inferioară, numindu-i pe toţi „golani“. Aşadar, toţi cei pe care înainte şenşi-i îi dispreţuiau, pe care îi târau in noroi, pentru care nu se găsea loc in societate, care nu aveau dreptul sa spună o vorbă, au ridicat acum dintr-odată capul, şi nu numai că au ridicat capul, dar au luat puterea în mâna lor. În uniunile ţărăneşti de plasă (veriga inferioară), ei sunt stăpâni pe situaţie. În mâna lor uniunile s-au transformat într-o forţă de temut. Ei au ridicat mâinile lor înăsprite de muncă asupra capetelor şenşi-lor, ei leagă pe leşen-i cu frânghii, le pun pe cap coifuri înalte şi îi poartă prin plasă (la Siantan şi Siansian aceasta se numeşte „a purta prin sate“, iar la Lilin — „a purta peste haturi“). Acuzaţii necruţătoare, pe care ţăranii le aduc cu glas tare, ajung în fiecare zi la urechile şenşi-lor. Ţăranii dispun de toată lumea şi comandă tuturor. Înainte ei erau mai prejos de toată lumea, iar acum au devenit mai presus de toată lumea. De aici şi afirmaţiile că toate au fost răsturnate cu josu-n sus.</p>', '<h5 id="sigil_toc_id_7" style="text-align: center;"><a id="p29"></a>Avangarda revoluţionară</h5>', '<p><a id="p30"></a>Din păreri contrare asupra unui fenomen oarecare sau a unui om decurg în mod corespunzător şi aprecieri contrare asupra lui. Drept exemplu în această privinţă pot servi asemenea aprecieri ca „foarte rău“ şi „foarte bine“, „golani“ şi „avangardă revoluţionară“.</p>', '<p><a id="p31"></a>S-a spus mai sus că ţăranii au înfăptuit o operă revoluţionară care n-a putut fi înfăptuită mulţi ani, că ţăranii au desfăşurat o importantă activitate pentru înfăptuirea revoluţiei naţionale. Dar oare întreaga ţărănime a participat la această măreaţă operă revoluţionară, la această importantă activitate revoluţionară? Nu. Ţăranii se împart in chiaburi, mijlocaşi şi ţărani săraci. Deosebindu-se unul de altul prin situaţia lor, aceste trei grupuri au o atitudine diferită faţă de revoluţie. În prima perioadă, chiaburii, auzind că armatele Campaniei din Nord ar fi suferit la Ţziansi o înfrângere totală, că Cian Kai-şi ar fi fost rănit la picior <a href="javascript:void(0);" id="n23">[23]</a> şi ar fi făcut cale întoarsă în provincia Guandun, <a href="javascript:void(0);" id="n24">[24]</a> că U Pei-fu <a href="javascript:void(0);" id="n25">[25]</a> ar fi pus din nou stăpânire pe oraşul Iueciou, au ajuns la concluzia că uniunile ţărăneşti, fără îndoială, nu vor dura mult şi că din cele trei principii populare <a href="javascript:void(0);" id="n26">[26]</a> de asemenea nu va ieşi nimic bun, pentru că niciodată n-a existat ceva asemănător. Şi atunci când activiştii uniunilor ţărăneşti (în majoritatea lor aşa numiţii „golani“) veneau cu lista de membri ai uniunilor acasă la chiabur şi-i spuneau: „Vă rugăm să intrati în uniunea ţărănească“, — ce le răspundea la aceasta chiaburul? „Uniune ţărănească? Locuiesc aici de zeci de ani, de zeci de ani lucrez pământul, n-am văzut niciun fel de uniuni ţărăneşti şi totuşi am ce-mi trebuie. Eu v-aş sfătui să nu vă pierdeţi vremea cu acest lucru“. Aşa răspundeau chiaburii ceva mai îngăduitori. Iar chiaburii duşmănoşi declarau: „Ce uniune ţărănească? Uniunea acelora cărora le vor zbura capetele! Nu nenorociţi oamenii!“.</p>', '<p><a id="p32"></a>Dar, lucru ciudat, uniunile ţărăneşti au continuat totuşi să existe timp de multe luni şi îndrăsnesc chiar să se ridice împotriva şenşi-lor. Pentru refuzul de a preda pipele de opiu, uniunile ţărăneşti arestează pe şenşi-i locali şi-i poartă în batjocură prin sate: în centrele judeţene mari şenşi au fost chiar executaţi, ca, de pildă, şenşi-ul Ian Jun-ţiu la Siantan şi Ian Ci-ţze la Ninsian. În fiecare plasă un număr de aproximativ 10.000 de ţărani cu steaguri, cobiliţe şi sape au participat în mod organizat, într-un şuvoi neîntrerupt şi zgomotos, la demonstraţia de masă în cinstea aniversării Revoluţiei din Octombrie, au participat la meetingurile antiengleze şi la festivităţile organizate cu ocazia succeselor Campaniei din Nord. De-abia atunci chiaburii s-au alarmat. La festivităţile organizate cu ocazia succeselor Campaniei din Nord, ei au auzit şi că Ţziuţzianul a fost luat, şi că Cian Kai-şi nu este rănit, şi că U Pei-fu a fost în cele din urmă zdrobit. Mai mult, ei au văzut lozincile scrise cu grijă pe hârtie roşie şi verde: „Cele trei principii populare vansui!“, „Uniunile ţărăneşti vansui!“, „Ţăranii vansui!“ etc. Acolo chiaburii au fost cuprinşi de o nelinişte înspăimântătoare: „Ţăranii vansui? Şi aceştia au devenit acum vansui?“. <a href="javascript:void(0);" id="n27">[27]</a></p>', '<p><a id="p33"></a>Şi iată că uniunile ţărăneşti s-au simţit stăpâne pe situaţie. Activiştii uniunilor ţărăneşti au început să declare chiaburilor: „Vă vom trece pe lista specială“ sau „Va mai trece o lună, şi pentru intrarea în uniune veţi plăti şi câte 10 iuani!“. Abia atunci chiaburii au început încetul cu încetul să intre în uniunile ţărăneşti, <a href="javascript:void(0);" id="n28">[28]</a> unii dintre ei plătind ca taxă de intrare câte o jumătate de iuan şi chiar cate un iuan (în timp ce se cereau numai 100 de veni), iar alţii obţinând aprobarea pentru a intra în uniune prin intermediul cunoscuţilor lor. Există şi mulţi chiaburi încăpăţânaţi, care până acum n-au intrat în uniune. Majoritatea chiaburilor care intră în uniunile ţărăneşti se tem de mobilizarea în armată şi de aceea trimit din familiile lor să se înscrie în uniune bătrâni de 60—70 de ani. Intrând în uniune, chiaburii nu manifestă dorinţa de a participa la activitatea ei şi se menţin întotdeauna într-o atitudine de pasivitate.</p>', '<p><a id="p34"></a>Dar mijlocaşii? Ei manifestă nehotărâre, considerând că revoluţia nu le va aduce un folos deosebit. În cazan ei au întotdeauna orez, nimeni nu bate noaptea la ei în poartă pentru datorii. Şi ei se gândesc dacă a existat înainte ceva asemănător şi, încruntând din sprâncene, se întreabă în sinea lor: „Şi oare se va menţine, într-adevăr, această uniune ţărăneasca? O să iasă oare ceva din cele trei principii populare?“ „Nu prea cred!“ — hotărăsc ei. Considerând că totul depinde de voinţa cerului, ei gândesc: „Se creează uniuni ţărăneşti... Dar cine ştie dacă aceasta este pe placul cerului?“. În prima perioadă, când activiştii uniunilor ţărăneşti veneau la mijlocaşi cu listele şi spuneau: „Vă invităm să intraţi în uniunea ţărănească“, aceştia răspundeau: „Nu vă pripiţi!“. Ei au început să intre în uniunile ţărăneşti abia în a doua perioadă, când uniunile deveniseră o mare forţă. În uniuni ei se poartă mai bine decât chiaburii, dar deocamdată nu sunt prea activi şi încă se mai codesc. Este absolut necesar ca uniunile ţărăneşti să lupte pentru atragerea mijlocaşilor şi să intensifice munca de lămurire în mijlocul lor.</p>', '<p><a id="p35"></a>Forţa principală în această luptă cumplită şi înverşunată care se duce la sale o constituie pretutindeni ţăranii săraci. Şi în cursul perioadei de ilegalitate, şi în perioada activităţii deschise, ei au dus o luptă activă. Ei urmează partidul mai bucuros decât toţi. Ei sunt duşmani de moarte ai tuhao-ilor şi leşen-ilor şi atacă fără cea mai mică şovăială lagărul lor. Ei declară chiaburilor: „Noi am intrat încă demult în uniunea ţărănească, voi însă de ce mai zăboviţi?“. Iar aceia răspund batjocoritor: „Păi de, vă dă mâna să intraţi în uniunea ţărănească! Doar voi nu aveţi deasupra capului măcar o bucată de acoperiş, iar sub picioare măcar un petec de pământ cât să înfigeţi un ac!“. Şi, într-adevăr, ţăranii săraci n-au nimic de pierdut. Mulţi dintre ei, într-adevăr, n-au deasupra capului măcar o bucată de acoperiş, iar sub picioare măcar un petec de pământ cât să înfigă un ac. De ce să nu le dea mâna să intre în uniunile ţărăneşti?</p>', '<p><a id="p36"></a>După datele cercetărilor, în judeţul Cianşa ţăranii săraci reprezintă 70% din populaţia rurală, mijlocaşii — 20%, moşierii şi chiaburii — 10%. Ţăranii săraci, care reprezintă 70%, se împart în două grupuri: desculţii <a href="javascript:void(0);" id="n29">[29]</a> şi sărăcimea. <a href="javascript:void(0);" id="n30">[30]</a> Desculţii, care reprezintă 20% din populaţia rurală, sunt oameni oare n-au niciun fel de ocupaţie, adică n-au nici pământ, nici bani, nici orice alte mijloace de existenţă şi sunt nevoiţi să se facă soldaţi, sau să se tocmească la lucru, sau să cerşească. Din sărăcime, care reprezintă 50% din populaţia rurală, fac parte muncitorii din atelierele meşteşugăreşti, ţăranii arendaşi (cu excepţia arendaşilor bogaţi) şi ţăranii semiarendaşi: ei sunt asiguraţi cu lucru numai parţial; cu alte cuvinte, ei au ceva pământ sau ceva mijloace, dar roadele muncii lor nu le ajung pentru existenţă: ei trăiesc tot anul cu griji apăsătoare. Masa imensă a ţăranilor săraci, care reprezintă 70% din populaţia rurală, constituie scheletul principal al uniunilor ţărăneşti, avangarda în lupta pentru răsturnarea forţelor feudale şi pionierul glorios al unei măreţe opere revoluţionare, care mulţi ani a rămas nedesăvârşită. Fără ţăranii săraci („golanii“, cum îi numesc şenşi-i) revoluţia de la sate n-ar fi putut niciodată să ia amploarea pe care o are astăzi; fără ei nu pot fi răsturnaţi tuhao-ii şi leşen-ii şi nu poate fi desăvârşită revoluţia democratică. Fiind elementul cel mai revoluţionar, ţărănimea săracă a ocupat o situaţie conducătoare în uniunile ţărăneşti. În prima şi în a doua perioadă, aproape toate posturile de preşedinţi şi membri ai conducerilor uniunilor ţărăneşti din veriga inferioară erau ocupate de ţărani săraci (în judeţul Henşan 50% din numărul activiştilor uniunilor ţărăneşti de plasă îl constitue desculţii, 40% — sărăcimea şi 10% — intelectualii nevoiaşi). Acest rol conducător al ţărănimii sărace în uniunile ţărăneşti este absolut necesar. Fără ţărănimea săracă n-ar exista nici revoluţie. A nu recunoaşte ţărănimea săracă înseamnă a nu recunoaşte revoluţia, a lovi în ţărănimea săracă înseamnă a lovi în revoluţie.</p>', '<p><a id="p37"></a>Linia revoluţionară generală pe care o înfaptueşte ţărănimea săracă a fost mereu justă. Ea a subminat prestigiul tuhao-ilor şi leşen-ilor, a trântit la pământ pe tuhao-ii şi leşen-ii mari şi mici şi i-a călcat în picioare. O serie întreagă de aşa zise „excese“ comise de ea in perioada acţiunilor revoluţionare au constituit în fond o necesitate revoluţionară directă. Autorităţile judeţene, comitetele de partid <a href="javascript:void(0);" id="n31">[31]</a> şi uniunile ţărăneşti din unele judeţe ale provinciei Hunan au comis până acum o serie de greşeli; unele dintre ele au mers până acolo încât la cererea moşierilor au trimis soldaţi să aresteze pe activiştii uniunilor ţărăneşti din veriga inferioară. În judeţele Henşan şi Siansian au fost aruncaţi în închisoare mulţi preşedinţi şi membri ai conducerilor uniunilor ţărăneşti de plasă. Aceasta este o greşeală extrem de gravă; ea aduce apă la moară reacţionarilor. Pentru a ne convinge că este o greşeală, e suficient să privim cum jubilează moşierii locali care se dedau la excese şi cum se înteţeşte atmosfera de reacţiune atunci când sunt prestaţi preşedinţii sau membrii conducerii unei uniuni ţărăneşti. Trebuie să luptăm împotriva raţionamentelor contrarevoluţionare despre „mişcarea golanilor“, despre „mişcarea trântorilor“ şi mai ales sa veghem să nu se săvârşească acţiuni greşite, care ar ajuta pe tuhao-i şi leşen-i în lupta lor împotriva sărăcimii satelor.</p>', '<p><a id="p38"></a>Ce-i drept, printre ţăranii săraci care ocupă posturi de conducere în uniunile ţărăneşti au existat într-adevăr oameni cu lipsuri, dar acum cea mai mare parte din aceste lipsuri au fost îndreptate. Ei înşişi luptă energic împotriva jocurilor de noroc şi lichidează banditismul, întărirea puterii uniunilor ţărăneşti a dus pretutindeni la lichidarea jocurilor de noroc şi la stârpirea banditismului. Există locuri unde, după cum se spune, „nu se ia ceea ce s-a pierdut pe drum şi noaptea nu se încuie uşile“. După datele cercetărilor făcute în judeţul Henşan, acolo 85% dintre ţăranii săraci care ocupă posturi de conducere în uniunile ţărăneşti au devenit oameni foarte pozitivi, conducători capabili şi energici, şi numai 15% din ei nu s-au dezbărat încă complet de unele deprinderi rele. Pe aceştia din urmă trebuie să-i includem în categoria puţin numeroaselor elemente nesănătoase, dar este absolut inadmisibil a-i numi pe toţi în bloc „golani“, aşa cum fac tuhao-ii şi leşen-ii. Pentru rezolvarea problemei acestor „puţin numeroase elemente nesănătoase“, nu există decât o singură cale: sub lozinca întăririi disciplinei in uniunile ţărăneşti, să ducem muncă de masă, să educăm pe aceşti oameni, să organizăm disciplina în uniunile ţărăneşti, dar în niciun caz sa nu trimitem cu de la noi putere soldaţi pentru a aresta pe aceşti oameni, să nu subminăm prestigiul ţărănimii sărace, să nu dăm apă la moară tuhao-ilor şi leşen-ilor. Acestui lucru trebuie să-i acordăm o atenţie deosebită.</p>', '<h5 id="sigil_toc_id_8" style="text-align: center;"><a id="p39"></a>Cele patrusprezece mari cuceriri</h5>', '<p><a id="p40"></a>Oamenii care condamnă uniunile ţărăneşti spun că aceste uniuni au pricinuit mult rău. Am arătat mai sus că, atunci când ţăranii lovesc în tuhao-i şi leşen-i, ci fac un lucru cu adevărat revoluţionar, şi în aceasta nu e nimic de condamnat. Ţăranii au făcut foarte mult, şi, pentru a răspunde celor care îi condamnă, trebue sa ne orientăm bine în toate acţiunile lor şi să vedem care sunt rezultatele acestor acţiuni. Voi face bilanţul activităţii desfăşurate de ţărani în diferitele domenii în ultimele câteva luni; sub conducerea uniunilor ţărăneşti, ţăranii au obţinut următoarele 14 mari cuceriri.</p>', '<h6 id="sigil_toc_id_9" style="text-align: center;"><a id="p41"></a>1. Organizarea ţăranilor în uniuni ţărăneşti</h6>', '<p><a id="p42"></a>Aceasta este prima mare cucerire a ţăranilor. Pe locul întâi în această privinţă se situează judeţe ca Siantan, Siansian, Henşan, unde aproape toţi ţăranii sunt organizaţi şi unde cred ca nu există „colţuri pierdute“, în care ţăranii să nu se fi răsculat încă. Locul al doilea îl ocupă judeţe ca Han şi Huajun, unde ţăranii în majoritatea lor sunt organizaţi, dar mai există şi un mic număr de ţărani neorganizaţi. Pe locul al treilea se situează judeţe ca Cenbu şi Linlin, unde este organizată numai o minoritate a ţăranilor, în timp ce majoritatea nu este încă organizată. Locul al patrulea îl ocupă un raion din partea de Vest a provinciei Hunan, aflat sub puterea lui Iuan Ţzu-min, <a href="javascript:void(0);" id="n32">[32]</a> unde agitaţia uniunilor ţărăneşti n-a pătruns încă şi unde în multe judeţe ţărănimea nu este deloc organizată. În general, în fruntea tuturor în ceea ce priveşte organizarea se află judeţele din partea centrală a provinciei Hunan, cu centrul la Cianşa, apoi urmează judeţele din partea de Sud a Hunanului; în partea de Vest însă organizarea abia începe.</p>', '<p><a id="p43"></a>Potrivit datelor uniunii ţărăneşti provinciale referitoare la luna noiembrie anul trecut, din cele 75 de judeţe ale provinciei Hunan în 37 au fost organizate uniuni ţărăneşti, al căror număr total de membri este de 1.367.727. Dintre ei circa un milion de oameni au intrat in uniuni în octombrie şi noiembrie anul trecut, în perioada creşterii impetuoase a puterii uniunilor ţărăneşti, în timp ce până în septembrie se numărau numai 300.000—400.000 de ţărani organizaţi. În decembrie şi ianuarie s-a observat un puternic avânt al mişcării ţărăneşti, la sfârşitul lui ianuarie numărul membrilor uniunilor ţărăneşti crescând până la cel puţin două milioane. Deoarece în majoritatea cazurilor, la intrarea în uniune, din fiecare familie ţărănească se înregistrează numai un singur membru, masa cuprinsă de uniuni, dacă o familie se compune în medie din 5 oameni, reprezintă circa 10 milioane de oameni. Tocmai această creştere uimitoare, tot mai rapidă a uniunilor ţărăneşti a fost cauza pentru care tuhao-ii şi leşen-ii, funcţionarii — delapidatori de bani publici şi corupţi au fost izolaţi, şi societatea uimită a văzut că în locul vechii lumi a apărut o lume nouă, că la sate a început o mare revoluţie. Aceasta este prima mare cucerire obţinută de ţărani sub conducerea uniunilor ţărăneşti.</p>', '<h6 id="sigil_toc_id_10" style="text-align: center;"><a id="p44"></a>2. Lovitura politică dată moşierilor</h6>', '<p><a id="p45"></a>După ce şi-au creat organizaţii proprii, ţăranii îşi îndreaptă primele acţiuni spre subminarea prestigiului politic al clasei moşierilor, în special al tuhao-ilor şi leşen-ilor, adică spre răsturnarea puterii moşierilor, putere bazată pe poziţia lor socială la sate, şi spre instaurarea puterii ţărăneşti. Aceasta este cea mai serioasă, cea mai importantă formă de luptă. Ea ocupă locul principal în a doua perioadă, adică în perioada acţiunilor revoluţionare. Fără victoria în această luptă nu este posibilă nici victoria în lupta economică — lupta pentru reducerea arenzii şi a dobânzii, pentru pământ, pentru celelalte mijloace de producţie etc. Nu încape niciun fel de îndoială că în multe părţi ale provinciei Hunan, de pildă în judeţele Siansian, Henşan şi Siantan, a fost instaurată puterea absolută a ţăranilor, iar puterea moşierească a fost în întregime răsturnată. Dar în judeţul Lilin şi în alte câteva judeţe mai există localităţi (de pildă, în raioanele de Vest şi de Sud ale judeţului Lilin) unde puterea moşierilor, deşi în aparenţă cedează în faţa celei ţărăneşti, în realitate se opune pe ascuns puterii ţăranilor, din cauză că acolo lupta politică nu este încă destul de ascuţită. Nu se poate spune ca în aceste localităţi ţăranii au şi repurtat victoria politică; aici lupta politică trebuie dusă cu o energie îndoită până când ţăranii vor răsturna definitiv puterea moşierilor.</p>', '<p><a id="p46"></a>Metodele prin care ţăranii dau moşierilor lovituri politice se reduc în general la următoarele:</p>', '<p><a id="p47"></a><span class="spt">Controale</span>. Având în atribuţia lor administrarea fondurilor obşteşti locale, tuhao-ii şi leşen-ii de cele mai multe ori le delapidau pe ascuns şi încurcau scriptele. Şi iată că ţăranii au folosit controalele pentru a se răfui cu mulţî tuaho-i şi leşen-i. Într-o serie de localităţi au fost create comisii de control special pentru a trage la răspundere pe tuhao-i şi leşen-i. E suficient ca tuhao-ii şi leşen-ii să vadă o asemenea comisie, pentru ca dintr-odată să-i apuce tremuratul. Campanila controalelor a luat o mare amploare în toate judeţele în care s-a desfăşurat mişcarea ţărănească; rostul ei este nu atât de a da de urma sumelor care lipsesc, cât de a da publicităţii crimele comise de tuhao-i şi leşen-i, pentru ca pe această cale să-i lipsească de influenţa politică şi socială.</p>', '<p><a id="p48"></a><span class="spt">Amenzi</span>. În urma controalelor au fost scoase la iveală cazuri de abuzuri, de comportare bestială faţă de ţărani în trecut, de activitate de subminare desfăşurată împotriva uniunilor ţărăneşti în prezent, de încălcare a interzicerii jocurilor de noroc şi a dispoziţiei cu privire la predarea pipelor de opiu. Împotriva celor acuzaţi de aceste infracţiuni, ţaranii pronunţă sentinţa lor: cutare tuhao va fi amendat cu atât, cutare leşen cu atât. Se aplică amenzi care variază între câteva zeci şi câteva mii de iuani. Se înţelege că tuhao-ii şi leşen-ii amendaţi de ţărani sunt definitiv discreditaţi în sat.</p>', '<p><a id="p49"></a><span class="spt">Impunere bănească</span>. Faţă de moşierii avizi şi cruzi se aplică impunerea bănească: banii strânşi în felul acesta sunt folositi pentru ajutorarea celor săraci, pentru organizarea de cooperative, de case de împrumut ţărăneşti şi pentru alte nevoi. Impunerea bănească este şi ea un fel de măsură de pedepsire, atât numai că este ceva mai blândă decât amenda. Există şi destui moşieri care, pentru a evita neplăcerile, plătesc de bunăvoie bani uniunilor ţărăneşti.</p>', '<p><a id="p50"></a><span class="spt">„Interogatorii“</span>. Cat priveşte persoanele care nu s-au făcut atât de serios vinovate de subminarea uniunilor ţărăneşti prin vorbe sau fapte, ţăranii dau buzna în grupuri în casele lor şi îi supun la interogatorii într-o formă nu prea severă. Ca urmare, majoritatea acestor persoane scriu o „declaraţie“, prin care îşi recunosc vina şi se angajează să înceteze orice acţiuni împotriva uniunilor ţărăneşti şi orice activitate îndreptată spre subminarea prestigiului acestora.</p>', '<p><a id="p51"></a><span class="spt">„Demonstraţii de forţă“</span>. Destul de des în casele tuhao-ilor şi leşen-ilor care manifestă o atitudine duşmănoasă faţă de uniunile ţărăneşti se organizează demonstraţii de forţă a masei. Ţăranii se înfăţişează în mod organizat la aceşti oameni şi cer să fie ospătaţi. În asemenea cazuri nu se poate să nu se ajungă la tăierea porcilor şi la scotocirea rezervelor. De curând, în satul Maţziahe, judeţul Siantan, o mulţime de vreo 15.000 de persoane s-a răfuit în felul acesta cu 6 leşen-i. În patru zile, acestora li s-au tăiat peste 130 de porci. În majoritatea cazurilor, aceste demonstraţii se termină şi cu aplicarea unei amenzi.</p>', '<p><a id="p52"></a><span class="spt">„Plimbare cu coifuri înalte“</span>. Această măsură se aplică pretutindeni foarte des. Tuhao-ului sau leşen-ului i se pune un coif înalt de hârtie cu inscripţia: Luhao-ul cutare sau leşen-ul cutare — şi este dus de frânghie în mijlocul unei mulţimi de oameni. Pentru a atrage atenţia asupra acestei procesiuni, se bate în acelaşi timp în gonguri şi se poartă steaguri. O asemenea pedeapsă înspăimântă cel mai mult pe tuhao-i şi leşen-i. Cel căruia i s-a pus chiar o singură data coiful înalt pierde orice consideraţie, încetează de a mai fi considerat om. De aceea bogătaşii preferă de obicei să plătească amendă decât să pună coiful. Dar când ţăranii le refuză acest schimb, ei trebue, vrând nevrând, să pună coiful. Foarte ingenios a procedat o uniune ţărănească de plasă. Ea a arestat pe un oarecare leşen şi i-a declarat că în acea zi i se va pune coiful. Leşen-ul s-a îngălbenit de frică. Dar apoi uniunea ţărănească a hotărât să nu-i pună coiful în acea zi, socotind că, dacă îi va pune coiful atunci, el se va îndârji pe dată şi va înceta să se teamă de pedeapsă, şi că deci e mai bine să-i dea drumul acasă, amânând pedeapsa. Neştiind când anume i se va pune coiful, acest leşen n-a mai avut linişte nicio clipă şi nu-şi găsea locul.</p>', '<p><a id="p53"></a><span class="spt">Detenţiune în închisorile judeţene</span>. Această măsură de pedepsire este şi mai grea decât punerea coifului. Tuhao-ii şi leşen-ii arestaţi sunt trimişi la închisorile de pe lângă administraţiile judeţene şi şefii judeţelor sunt obligaţi să-i ia sub pază şi să-i pedepsească. În ceea ce priveşte detenţiunea în închisoare, acum lucrurile nu mai stau ca înainte: înainte şenşi-i trimiteau la închisoare pe ţărani, pe când acum ţăranii trimit pe şenşi.</p>', '<p><a id="p54"></a><span class="spt">Izgonire</span>. Pe tuhao-ii şi leşen-ii care au comis crime flagrante, ţăranii nu sunt înclinaţi să-i izgonească, ci caută să-i aresteze sau să-i pedepsească. Temându-se de arestare sau de pedeapsă, aceşti tuhao-i şi leşen-i se salvează prin fugă. Din judeţele în care s-a desfăşurat mişcarea ţărănească, aproape toţi marii tuhao-i şi leşen-i au fugit, fapt care echivalează cu izgonirea. Tuhao-ii şi leşen-ii cei mai mari au fugit la Şanhai, cei mai puţin mari la Hancou, cei mai mici la Cianşa, iar cei şi mai mici în centrele judeţene. Dintre toţi aceşti tuhao-i şi leşen-i, cei mai în siguranţă au fost aceia care au fugit la Şanhai. La Hancou, de pildă, au fost arestati şi trimişi înapoi la locul de baştină trei leşeni care fugiseră din judeţul Huajun. Pentru cei care au fugit la Cianşa e şi mai greu: ei trăiesc tot timpul sub ameninţarea de a fi prinşi de către studenţii din judeţele lor care studiază la Cianşa. Aflându-mă la Cianşa, am văzut cu ochii mei cum au fost prinşi doi leşen-i. În centrele judeţene s-au ascuns tuhao-ii şi leşen-ii cei mai mici. Ei sunt foarte uşor de descoperit, deoarece acolo sunt foarte multe urechi şi foarte mulţi ochi ţărăneşti. Că ţăranii nu tolerează ca tuhao-ii şi leşen-ii să rămână la sate o dovedesc şi plângerile organelor financiare din provincia Hunan cu privire la greutăţile pe care le întâmpină în încasarea banilor din cauză că ţăranii au izgonit pe bogătaşii de la sate.</p>', '<p><a id="p55"></a><span class="spt">Împuşcare</span>. Această măsura este aplicată de ţărani împreună cu restul populaţiei numai faţă de tuhao-ii şi leşen-ii foarte mari. Aşa, de pildă, sub presiunea ţăranilor şi a altor cercuri ale populaţiei, autorităţile au împuşcat pe Ian Ci-ţze (judeţul Ninsian); Ciou Ţzia-gan (judeţul Iueian), Fu Dao-nan şi Sun Bo-ciu (judeţul Huajun). În judeţul Siantan şeful judeţului, sub presiunea ţăranilor şi a altor pături ale populaţiei, l-a predat pe Ian Jun-ţiu, care stătea la închisoare, şi ţăranii l-au împuşcat ei înşişi. În judeţul Ninsian ţăranii au ucis ei înşişi pe Liu Ciao; Pân Ci-fan (judeţul Lilin), Ciou Tian-ţziue, Ţao Iun (judeţul Jian) aşteaptă acum sentinţa „tribunalului special pentru procesele tuhao-ilor şi leşen-ilor“. Împuşcarea unui asemenea tuhao sau leşen mare provoacă fierbere în întregul judeţ şi contribuie la lichidarea scârnăviei feudale. În fiecare judeţ se numără câţiva asemenea tuhao-i şi leşen-i, iar pe alocuri şi câteva zeci. În fiecare judeţ trebue impuşcaţi măcar câţiva tuhao-i şi leşen-i dintre cei mai cruzi şi mai criminali. Acesta este singurul mijloc eficace de înnăbuşire a reacţiunii. Când forţa era de partea tuhao-ilor şi leşen-ilor, ei ucideau pe ţărani fără să clipească. În plasa Sincancien (judeţul Cianşa), He Mai-ţiuan, şeful mintuan-elor, <a href="javascript:void(0);" id="n33">[33]</a> a comandat detaşamentele mintuan timp de zece ani. De mâna lui au pierit circa o mie de ţărani săraci, ucişi sub pretextul plauzibil al „exterminării bandiţilor“. Şefii mintuan-elor din plasa Intiancien din judeţul meu natal Siantan — Tan Ţziun-ian şi Lo Şu-lin — au ucis în 14 ani, începând din 1913, peste 50 de oameni, iar pe alţi patru i-au îngropat de vii. Cei dintâi au fost ucişi doi cerşetori, care nu erau vinovaţi de nimic. Tan Ţziun-ian a spus: „Cu aceşti doi zdrenţăroşi vom începe răfuiala!“ Astfel cei doi oameni şi-au luat rămas bun de la viaţă. Şi dacă tuhao-ii şi leşen-ii dădeau dovadă în trecut de atâta cruzime, dacă ei exercitau la sate teroarea albă, cum pot fi blamaţi ţăranii pentru că au împuşcat câţiva tuhao-i şi leşen-i şi exercită pe o scară foarte redusă teroarea în scopul înnăbuşirii contrarevoluţiei?</p>', '<h6 id="sigil_toc_id_11" style="text-align: center;"><a id="p56"></a>3. Lovitura economică dată moşierilor</h6>', '<p><a id="p57"></a><span class="spt">Interzicerea vânzării orezului în afară şi a urcării preţurilor la orez, interzicerea acaparării şi dosirii orezului în scop de speculă</span>. Aceasta este o mare cucerire obţinută de ţăranii din Hunan în cursul luptei economice din ultimele luni. Începând din octombrie anul trecut, ţărănimea săracă nu permite moşierilor şi chiaburilor să vândă orez în afară, le-a interzis să-i ridice preţul şi să-l dosească în scop de speculă. Ca urmare, ţărănimea săracă şi-a atins în întregime scopul: scurgerea orezului de la sate a încetat cu desăvârşire, preţurile s-au redus simţitor şi s-a pus capăt dosirii orezului.</p>', '<p><a id="p58"></a><span class="spt">Interzicerea urcării i şi a garanţiei pentru pământ şi desfăşurarea agitaţiei pentru reducerea lor</span>. În iulie şi august anul trecut, când uniunile ţărăneşti erau încă slabe, moşierii, acţionând după vechea metodă a exploatării crunte, au avertizat unul după altul pe arendaşi că vor urca neapărat arenda şi garanţia pentru pământ. Începând însă din octombrie, când influenta uniunilor ţărăneşti a crescut simţitor şi când ţăranii au început să se ridice în unanimitate împotriva urcării arenzii şi a garanţiei, moşierii nu mai îndrăznesc să sufle un cuvânt despre aceasta. După noiembrie, când ţăranii au devenit mai puternici decât moşierii, ei au mers şi mai departe şi au început să desfăşoare agitaţia pentru reducerea arenzii şi a garanţiei. Ţăranii declară: „Ce păcat că vara trecută, când s-a plătit arenda, uniunile ţărăneşti nu erau încă atât de puternice, căci altfel arenda ar fi fost redusă chiar atunci“. Acum ei desfăşoară o largă agitaţie pentru reducerea arenzii, care trebue plătită în toamna acestui an; moşierii, la rândul lor, încearcă să afle cum se va efectua reducerea arenzii. Cât priveşte reducerea garanţiei pentru pământ, în judeţele Henşan şi în alte câteva judeţe ca se şi efectuează în prezent.</p>', '<p><a id="p59"></a><span class="spt">Interzicerea de a se lua de la arendaşi pământul pe care l-au luat în arendă</span>. În iulie şi august anul trecut, moşierii luau încă adeseori pământul de la unii arendaşi şi-l dădeau altora. Din octombrie niciunul dintre ei nu mai indrăzneşte să procedeze astfel. Acum nici vorbă nu poate fi de luarea pământului şi de darea lui altor arendaşi; greutăţi se ivesc numai în cazurile când moşierul refuză pe arendaş cu scopul de a lucra pământul cu forţe proprii. În unele localităţi ţăranii interzic moşierilor să ia pământul de la arendaş chiar dacă moşierul intenţionează şă-l lucreze el însuşi. În alte localităţi ţăranii permit acest lucru dacă moşierul îşi lucrează într-adevăr el însuşi pământul, dar atunci apare ameninţarea şomajului în rândurile arendaşilor. În această chestiune mai există încă o soluţie unitară.</p>', '<p><a id="p60"></a><span class="spt">Reducerea dobânzii</span>. În judeţul Anhua dobânda a şi fost redusă pretutindeni; reducerea se efectuează şi în alte judeţe. Acolo însă unde uniunile ţărăneşti sunt foarte puternice, moşierii, temându-se de „socializarea averilor“, refuză complet să acorde ţăranilor împrumuturi, la sate aproape nemaiexistând cazuri de acordare de împrumuturi. În prezent reducerea dobânzii a fost extinsă numai asupra vechilor datorii. La aceste datorii nu numai că a fost redusă dobânda, dar creditorilor li se interzice să constrângă pe datornici să înapoieze banii. Ţăranul sărac spune: „Nu face nimic, nu face nimic, cum ai aşteptat atâţia ani, ai să mai aştepţi şi până la anul“.</p>', '<h6 id="sigil_toc_id_12" style="text-align: center;"><a id="p61"></a>4. Răsturnarea dominaţiei feudale a tuhao-ilor şi leşen-ilor — lichidarea vechilor organe ale puterii raionale şi de plasă</h6>', '<p><a id="p62"></a>Vechile organe ale puterii în raion („du“) şi plasă („tuan“), <a href="javascript:void(0);" id="n34">[34]</a> mai ales în raion — unitate administrativă care urmează ca mărime după judeţ —, se aflau aproape în întregime în mâinile tuhao-ilor şi leşen-ilor. Organele raionale ale puterii aveau sub administraţia lor între 10.000 şi 50—60.000 de locuitori. Raioanele îşi aveau forţele lor armate — mintuan-ele — se bucurau de dreptul de a impune în mod de sine stătător populaţia la impozite, de pildă la taxa funciară <a href="javascript:void(0);" id="n35">[35]</a> etc., aveau justiţie proprie; ele puteau, de pildă, să aresteze cu de la sine putere pe ţărani, să-i închidă în închisoare, să interogheze şi să pedepsească. Leşen-ii cuibăriţi în aceste organe ale puterii erau literalmente nişte prinţişori la sate. Ţăranii aveau mai puţină consideraţie pentru preşedintele republicii, pentru duţziun-i <a href="javascript:void(0);" id="n36">[36]</a> şi pentru şefii de judeţ decât pentru aceşti stăpâni locali; numai ei erau adevărata „autoritate“; era suficient ca asemenea „autoritate“ să tuşească, şi ţăranii ştiau deja că trebue să fie cu ochii în patru. Acum însă, în urma răscoalei care a avut loc la sate, s-a pus pretutindeni capăt puterii moşierilor; se înţelege că au căzut şi toate organele administrative de la sate aflate în mâna tuhao-ilor şi leşen-ilor. Şefii de raioane şi plăşi s-au ascuns şi nu îndrăznesc să-şi arate nasul; pe cei care li se adresează în vreo chestiune locală, aceşti şefi îi trimit la uniunea ţărănească, declarând: „Aceasta nu mă priveşte“.</p>', '<p><a id="p63"></a>Când în discuţii vine vorba de aceşti şefi, ţăranii spun cu mânie: „Tâlharii ăia? S-a isprăvit cu ei!“.</p>', '<p><a id="p64"></a>Această expresie — „s-a isprăvit cu ei“ — caracterizează în modul cel mai exact situaţia vechilor organe administrative în localităţile rurale prin care a trecut valul revoluţiei.</p>', '<h6 id="sigil_toc_id_13" style="text-align: center;"><a id="p65"></a>5. Lichidarea forţelor armate moşiereşti şi crearea forţelor armate ţărăneşti</h6>', '<p><a id="p66"></a>În partea centrală a provinciei Hunan forţele armate moşiereşti sunt relativ puţin numeroase, în partea de Vest şi în cea de Sud însă ele sunt mai numeroase; socotind câte 600 de puşti pe judeţ, în 75 de judeţe se vor strânge 45.000 de puşti; în realitate însă numărul lor, poate, este şi mai mare. În partea centrală şi în cea de Sud a provinciei Hunan, adică în raioanele cu o mişcare ţărănească dezvoltată, ca, de pildă, în judeţele Ninsian, Pinţzîan, Liulan, Cianşa, Lilin, Siantan, Siansian, Anhua, Henşan, Henlan, ţărănimea s-a ridicat cu o forţă atât de uriaşă, încât moşierii n-au fost în stare s-o răpună, iar detaşamentele armate moşiereşti au trecut în majoritatea lor de partea uniunilor ţărăneşti şi s-au pus în slujba apărării intereselor lor. O mică parte din detaşamentele moşiereşti păstrează neutralitatea, dar înclină să capituleze în faţa ţăranilor, de pildă în judeţul Baoţin şi altele. O altă parte — mică — din aceste detaşamente are o poziţie duşmănoasă faţă de uniunile ţărăneşti (judeţele Ician, Linu, Ţziahe), dar în momentul de faţă suferă lovituri simţitoare din partea ţăranilor şi, după toate probabilităţile, va fi nimicită în cel mai scurt timp. Forţele armate smulse din mâinile moşierilor reacţionari vor fi reorganizate în cete permanente de miliţie pe gospodării <a href="javascript:void(0);" id="n37">[37]</a> şi care se vor afla în subordinea noilor organe de autoadministrare de la sate — organele de administrare săteşti, care exercită puterea ţărănimii. Atragerea vechilor forţe armate de partea ţăranilor nu reprezintă decât o latură a muncii pentru crearea forţelor armate ţărăneşti.</p>', '<p><a id="p67"></a>Cealaltă latură, latura nouă a acestei munci, o constitue organizarea „sobiaodui-elor“ — detaşamente înarmate cu suliţe pe lângă uniunile ţărăneşti. Suliţa „sobiao“ este o prăjină lungă, la capătul căreia c fixat un cuţit cu două tăişuri. Numai în judeţul Slansian există 100.000 de astfel de suliţe. În alte judeţe (Siantan, Henşan, Lilin, Cianşa) numărul variază între 30.000—40.000 şi 70.000—80.000 pe judeţ. În toate judeţele cuprinse de mişcarea ţărănească, numărul detaşamentelor „sobiaodui“ creşte rapid. Detaşamentele ţărăneşti înarmate cu suliţe se vor transforma în cete nepermanente de miliţie pe gospodării. Aceste uriaşe detaşamente înarmate cu suliţe sunt mai puternice decât vechile detaşamente înarmate, menţionate mai sus; şi această nouă forţă care se naşte îi şi face să tremure pe toţi tuhao-ii şi leşen-ii. Autorităţile revoluţionare din provincia Hunan trebue să extindă cum se cuvine această formă de organizare a forţelor armate, în scopul de a cuprinde pe cei peste 20 de milioane de locuitori din toate cele 75 de judeţe; e necesar ca fiecare tânăr şi fiecare ţăran adult să aibă o suliţă. Nu trebue să se limiteze efectivul detaşamentelor de teamă că acestea ar putea speria pe cineva. Trebuie să fii prea mare fricos pentru a îngheţa de spaimă la vederea acestor detaşamente. De ele se tern numai tuhao-ii şi leşen-ii; revoluţionarii n-au de ce să se teamă de ele.</p>', '<h6 id="sigil_toc_id_14" style="text-align: center;"><a id="p68"></a>6. Răsturnarea puterii domnului şef de judeţ şi a slugilor lui</h6>', '<p><a id="p69"></a>Administraţia judeţeană va putea fi curăţată numai dacă ţăranii înşişi se vor răscula. Aceasta a şi dovedit-o exemplul judeţului Haifân din provincia Guandun şi o dovedeşte şi mai concret exemplul actual al Hunanului. În judeţele în care puterea a fost uzurpată de către tuhao-i şi leşen-i, oricine devine şef de judeţ se dovedeşte aproape întotdeauna a fi un delapidator de bani publici şi corupt; în judeţele în care ţăranii s-au răsculat, şeful, oricine ar fi el, lucrează cinstit. În unele judeţe în care am fost, şefii de judeţe cer întotdeauna sfatul în orice chestiune în primul rând uniunilor ţărăneşti. În judeţele în care mişcarea ţărănească este deosebit de puternică, cuvântul uniunii ţărăneşti are o forţă de-a-dreptul magică. Dacă uniunea cere în cursul dimineţii ca un tuhao sau un leşen să fie arestat, şeful judeţului nu îndrăzneşte să amâne acest lucru până la amiază; dacă uniunea cere ca arestarea să se facă la amiază, şeful nu va îndrăzni s-o amâne până seara.</p>', '<p><a id="p70"></a>În stadiul iniţial al instaurării puterii ţărăneşti la sate, şefii judeţelor erau înţeleşi cu tuhao-ii şi leşen-ii şi luptau împreună împotriva ţăranilor. Când puterea ţărănească a ajuns egală ca forţă cu cea moşierească, şefii judeţelor s-au situat pe o poziţie de duplicitate: unele hotărâri ale uniunilor ţărăneşti le adoptau, iar pe altele le respingeau. Ceea ce am spus mai sus despre forţa magică a cuvântului uniunii ţărăneşti se referă la perioada în care puterea moşierească a fost în întregime răsturnată de către puterea ţăranilor. Acum situaţia organelor puterii in judeţele Siansian, Siantan, Lilin şi Henşan este următoarea:</p>', '<p><a id="p71"></a>1. Toate chestiunile sunt rezolvate la consfătuirile şefului de judeţ cu reprezentanţii organizaţiilor revoluţionare de masă. Aceste consfătuiri convocate de şeful de judeţ se ţin la administraţia judeţeană. În unele judeţe ele se numesc „consfătuiri comune ale organelor obşteşti şi administrative“, în altele „consfătuiri asupra treburilor judeţului“. La aceste consfătuiri asistă, în afară de şeful de judeţ, reprezentanţii diferitelor organizaţii obşteşti — uniunea ţărănească judeţeană, consiliul judeţean al sindicatelor, uniunea judeţeană a comercianţilor, uniunea judeţeană a femeilor, uniunea judeţeană a corpului didactic şi a funcţionarilor din instituţiile de învăţământ, uniunea judeţeană a elevilor şi comitetul judeţean al gomindanului. <a href="javascript:void(0);" id="n38">[38]</a> În cursul acestor consfătuiri, reprezentanţii organizaţiilor obşteşti de masă, expunându-şi părerile, exercită o presiune asupra şefului de judeţ, şi acesta se supune întotdeauna voinţei lor. Aşadar, nu încape îndoială că în provincia Hunan, în organele judeţene ale puterii, poate fi realizat un sistem democratic de administrare de tip colectiv. Atât în ceea ce priveşte forma, cât şi în ceea ce priveşte conţinutul, actualele organe judeţene ale puterii au şi fost considerabil democratizate. Aceasta situaţie s-a statornicit în ultimele 2—3 luni, adică după ce ţărănimea, care s-a ridicat pretutindeni la sate, a răsturnat puterea tuhao-ilor şi leşen-ilor. Numai după ce au văzut că vechiul sprijin le-a fost smuls de sub picioare şi că nu se vor menţine în posturi dacă nu vor găsi un nou sprijin, şefii judeţelor au început să se dea bine pe lângă organizaţiile de masă, fapt în urma căruia s-a şi creat situaţia arătată mai sus.</p>', '<p><a id="p72"></a>2. Judecătorii au rămas fără treabă. Sistemul judiciar în provincia Hunan este astfel organizat încât justiţia tot mai intră prin cumul în atribuţia şefului de judeţ, pe care judecătorul îl ajută să rezolve chestiunile judiciare. Şefii de judeţ şi ajutorii lor s-au îmbogăţit prin abuzuri săvârşite la perceperea impozitelor şi a taxelor, prin diferite maşinaţii cu prilejul atragerii populaţiei la prestaţii pentru nevoile armatei, precum şi prin falsuri şi şantaj la dezbaterea proceselor civile şi penale. Acest ultim capitol constituia pentru ei cea mai permanentă şi mai sigură sursă de câştig. În ultimele luni, odată cu căderea tuhao-ilor şi leşen-ilor, iau dispărut şi profesioniştii în chestiunile judiciare. Şi deoarece toate chestiunile ţăranilor — şi cele mari şi cele mici — sunt rezolvate de uniunile ţărăneşti, judecătorii au rămas literalmente fără treabă. Un judecător din judeţul Siansian mi-a spus: „Pe vremea când nu existau uniuni ţărăneşti, la cancelaria şefului de judeţ se judecau în medie până la 60 de procese civile şi penale pe zi, în timp ce de la apariţia uniunilor se judecă numai 4—5 procese“. Şefii de judeţ şi ajutorii lor trebue să se împace cu ideea că pungile lor se golesc.</p>', '<p><a id="p73"></a>3. Toţi agenţii secreţi, poliţiştii, funcţionarii administraţiilor judeţene s-au ascuns şi nu mai îndrăznesc să umble prin sate şi să se ocupe cu şantajul. Înainte locuitorii de la sate se temeau de cei de la oraş, iar acum locuitorii de la oraşe se tem de cei de la sat; îndeosebi însă se teme de ei haita odioasă de poliţişti, agenţi secreţi şi slugi întreţinuţi de autorităţile judeţene. Ei se tem să umble prin sate, iar dacă se află acolo, nu mai îndrăznesc să se ocupe cu şantajul: ei tremură de frică la vederea suliţelor ţărăneşti.</p>', '<h6 id="sigil_toc_id_15" style="text-align: center;"><a id="p74"></a>7. Răsturnarea puterii gentilice — puterea templului strămoşilor şi a şefilor ginţii; răsturnarea puterii religiei — puterea duhului — păzitorul oraşului şi a duhurilor locale; răsturnarea puterii soţului</h6>', '<p><a id="p75"></a>Bărbaţii din China se află de obicei sub puterea a trei forţe, care reprezintă sisteme ierarhice unitare, şi anume: 1) sistemul statal — organele centrale, provinciale, judeţene şi de plasă ale puterii de stat (puterea politică); 2) sistemul gentilic — templul strămoşilor întregii ginţi, templul strămoşilor ramificaţiei ginţii, capul familiei (puterea gentilică); 3) sistemul religios, reprezentat de: a) forţele subpământene — stăpânul suprem al infernului, duhurile — păzitorii oraşelor şi duhurile locale, şi b) forţele cereşti — zeii şi sfinţii, de la stăpânul suprem al cerului până la tot felul de duhuri posibile. Toate laolaltă alcătuesc sistemul forţelor supranaturale (puterea religiei). Femeia însă, pe lângă toate acestea, se mai află şi sub puterea bărbatului (puterea soţului). Aceste patru feluri de puteri — politică, gentilică, puterea religiei şi puterea soţului — reflectă ideologia şi rânduielile feudalo-patriarhale şi constituie cele mai teribile legături care încătuşează poporul chinez, în special ţărănimea.</p>', '<p><a id="p76"></a>S-a arătat mai sus cum ţăranii răstoarnă la sate puterea moşierilor. Puterea moşierească constitue pivotul pe care se sprijină toate forţele enumerate. Odată cu răsturnarea moşierilor este zdruncinată şi puterea ginţii, şi puterea religiei, şi puterea soţului. Acolo unde influenţa uniunilor ţărăneşti este puternică, şefii ginţii şi ordonatorii fondurilor templului strămoşilor nu mai îndrăznesc să asuprească pe membrii mai tineri ai ginţii şi să jefuiască fondurile templului strămoşilor. Cei mai răi dintre ei au şi fost răsturnaţi odată cu tuhao-ii şi leşen-ii. Acum ei nu mai îndrăznesc să aplice crudele pedepse corporale şi torturi care existau înainte — să biciuiască pe oameni, să-i înnece, să-i îngroape de vii. A fost desfiinţat şi vechiul obicei după care femeile şi săracii nu aveau dreptul să participe la mesele de la templul gentilic. În localitatea Baigo, judeţul Henşan, femeile au venit în mare număr la templu, s-au aşezat acolo fără nicio jenă şi au luat parte la masă, iar venerabilului şef al ginţii nu i-a rămas altceva de făcut decât să le lase în voia lor. În altă localitate, în semn de protest împotriva aceleiaşi interdicţii, ţăranii săraci au dat buzna în templu şi au organizat acolo un asemenea ospăţ, încât tuhao-ii şi leşen-ii — toţi domnii simandicoşi în halate lungi — au fugit de frică.</p>', '<p><a id="p77"></a>Odată cu dezvoltarea mişcării ţărăneşti, puterea religiei este zdruncinată pretutindeni. Într-o serie întreagă de localităţi uniunile ţărăneşti iau templele şi le folosesc ca sedii pentru uniuni. Pretutindeni uniunile ţărăneşti locale insistă asupra confiscării averilor templelor pentru organizarea de şcoli ţărăneşti şi pentru acoperirea cheltuielilor uniunilor ţărăneşti, denumind aceste fonduri „venituri de pe urma superstiţiilor“. În judelui Lilin s-a extins pe scară destul de largă mişcarea pentru interzicerea riturilor superstiţioase şi pentru desfiinţarea chipurilor de zeităţi; în raioanele de Nord ale acestui judeţ, ţăranii interzic să se meargă din casă în casă cu chipuri de zeităţi şi să se strângă cu acest prilej danii. În templul orăşelului Eubolin, raionul Lucou, din lipsă de loc pentru sediul comitetului raional al gomindanului, toate chipurile zeităţilor au fost aruncate claie peste grămadă într-un colţ al templului, fără ca aceasta să provoace niciun fel de obiecţii din partea ţăranilor. După aceasta numărul persoanelor care făceau slujbe religioase la moartea rudelor (închinarea la duhuri, rugăciuni, pomenirea sufletului) s-a redus simţitor. Iniţiatorul acestei acţiuni a fost Sun Siao-şan, preşedintele uniunii ţărăneşti, pe care clerul local a prins acum o ură teribilă. În al 3-lea raion de Nord ţăranii şi învăţătorii de la şcoala elementară din târguşorul Lunfânan au tăiat chipurile de zeităţi, folosindu-le ca lemne de foc. La templul Dunfusî din raionul de Sud, şcolarii împreună cu ţăranii au ars peste 30 de statui de lemn. Au scăpat neatinse numai două figurine mici ale „venerabilului Bao-gun“, <a href="javascript:void(0);" id="n39">[39]</a> pe care le-a înşfăcat un ţăran bătrân. „Nu pângăriţi!“ — a zis el. În localităţile în care ţăranii au ieşit învingători, numai bătrânii şi femeile au rămas credincioşi; tineretul şi bărbaţii de vârstă mijlocie au încetat de a mai crede. Şi cum uniunile ţărăneşti se află tocmai în mâna tineretului şi a bărbaţilor adulţi, ele duc pretutindeni o muncă de lichidare a puterii religiei şi a superstiţiilor.</p>', '<p><a id="p78"></a>Cât priveşte puterea soţului, în familiile de ţărani săraci ea era totdeauna mai slabă, întrucât în aceste familii femeile sunt nevoite, în virtutea situaţiei economice a ţărănimii sărace, să participe într-o mai mare măsură la muncă decât femeile din clasele avute, şi de aceea ele capătă mai des drept de vot — şi chiar deliberativ — la ele în familie. În ultimii ani, datorită ruinării crescânde a agriculturii, a fost subminată însăşi baza supunerii femeii faţă de bărbat. În ultimul timp, odată cu apariţia actualei mişcări ţărăneşti, femeile au creat în multe localităţi uniuni ale ţărancelor; a venit şi pentru ele vremea să ridice capul, puterea soţului slăbind din zi în zi. Într-un cuvânt, odată cu creşterea puterii ţăranilor au fost zdruncinate toate ideile şi stările de lucruri feudalo-patriarhale. Dar acum eforturile principale ale ţăranilor sunt îndreptate spre zdrobirea puterii politice a moşierilor. Acolo unde această sarcină a şi fost îndeplinită, ţăranii au început ofensiva şi împotriva sistemului gentilic, şi împotriva religiei, şi împotriva relaţiilor existente între bărbat şi femeie în cadrul familiei; dar ofensiva lor se află încă în stadiul iniţial, deoarece acestor trei rele li se va putea pune capăt numai după victoria deplină a ţăranilor în lupta economică. De aceea noi trebuie să orientăm acum pe ţărani spre lupta politică hotărâtă pentru răsturnarea definitivă a puterii moşiereşti. Paralel cu aceasta, trebue începută imediat lupta economică pentru a rezolva în mod radical problema pământului şi celelalte probleme economice ale ţărănimii sărace.</p>', '<p><a id="p79"></a>Cât priveşte sistemul gentilic, superstiţiile religioase şi relaţiile defectuoase dintre bărbat şi femeie în cadrul familiei, ele vor dispărea de la sine odată cu victoria în lupta politică şi economică. Dacă însă ne vom apuca să distrugem toate acestea prea energic, în mod brutal, fără a ţine seama de nimic, tuhao-ii şi leşen-ii nu vor întârzia să se folosească de acţiunile noastre pentru a submina mişcarea ţărănească şi, dedându-se la o agitaţie contrarevoluţionară, vor începe să ţipe că „uniunile ţărăneşti nu venerează pe strămoşi“, „uniunile ţărăneşti îşi bat joc de zei şi desfiinţează religia“, „uniunile ţărăneşti vor să socializeze femeile“. Un exemplu viu îl pot constitui în această privinţă recentele cazuri de folosire a ţăranilor de către moşieri în lupta împotriva distrugerii chipurilor de zeităţi în judeţul Siansian, provincia Hunan, şi în judeţul Iansin, provincia Hubei. Aceste statui au fost ridicate chiar de către ţărani, şi va veni o vreme când tot cu mâinile lor ei le vor arunca, — amestecul prematur din afară nu duce în cazul de faţă la niciun rezultat. În agitaţia pe care o fac în această chestiune, comuniştii trebue să adopte următoarea linie: „Să întindă coarda, dar să nu sloboadă săgeata“. <a href="javascript:void(0);" id="n40">[40]</a> Trebuie ca ţăranii înşişi să arunce chipurile de zeităţi şi să distrugă templele văduvelor credincioase, care şi-au urmat soţul în mormânt, şi arcurile ridicate în cinstea femeilor caste şi supuse; a te substitui ţăranilor în această acţiune este greşit.</p>', '<p><a id="p80"></a>Şi eu am avut prilejul să fac agitaţie la sate împotriva superstiţiilor. Eu spuneam:</p>', '<p><a id="p81"></a>„Crezând în horoscopuri, oamenii speră într-o soartă mai bună; crezând în geomancie, <a href="javascript:void(0);" id="n41">[41]</a> oamenii speră în fericirea pe care le-o vor aduce mormintele strămoşilor. Anul acesta ţăranii au răsturnat în câteva luni puterea tuhao-ilor, leşen-ilor şi funcţionarilor — delapidatori de bani publici şi corupţi. Oare în ultimele câteva luni tuturor tuhao-ilor, leşen-ilor şi funcţionarilor venali li s-a schimbat dintrodată soarta, şi mormintele strămoşilor au încetat brusc să le mai aducă fericire, dacă înainte de aceasta soarta îi proteja, iar mormintele le aduceau fericirea? Despre uniunile voastre ţărăneşti tuhao-ii şi leşen-ii vorbesc în felul următor: «Mare minunăţie! Azi lumea a devenit o lume a comitetelor. Gândeşte-te numai: pe unde te suceşti, dai peste un comitet». Şi într-adevăr, la oraşe şi la sate, în sindicate, în uniunile ţărăneşti, în gomindan, în partidul comunist — peste tot există membri ai comitetelor executive. Lumea a devenit cu adevărat o lume a comitetelor. Dar oare toate acestea se datoresc tot soartei şi mormintelor strămoşilor? Mare minunăţie! Soarta a început dintr-odată să protejeze pe calicii satelor, şi mormintele strămoşilor au început tot dintr-odată să le aducă fericire. Pe zei, da, puteţi să-i respectaţi, dar oare tuhao-ii şi leşen-ii puteau fi răsturnaţi fără uniunile ţărăneşti, numai cu zeul vitejiei militare şi cu zeiţa carităţii? Jalnici zei şi jalnice zeiţe. I-aţi respectat sute de ani, dar ei n-au răsturnat de dragul vostru niciun singur tuhao, niciun singur leşen! Acum vreţi să efectuaţi reducerea arenzii; dar spuneţi-mi şi mie, cum aveţi de gând să obţineţi acest lucru — prin credinţa în zei sau prin credinţa în uniunile ţărăneşti?“.</p>', '<p><a id="p82"></a>Aceste cuvinte îi făceau pe ţărani să râdă.</p>', '<h6 id="sigil_toc_id_16" style="text-align: center;"><a id="p83"></a>8. Desfăşurarea agitaţiei politice</h6>', '<p><a id="p84"></a>Oare am fi putut, chiar creând zeci de mii de şcoli politice, să luminăm politiceşte într-un termen atât de scurt pe toţi bărbaţii şi pe toate femeile, de la tânăr până la bătrân, în cele mai pierdute sate, în cele mai îndepărtate colţuri, cum au făcut acum uniuniie ţărăneşti? Cred că nu. Lozincile politice „Jos imperialismul!“, „Jos militariştii!“, „Jos funcţionarii — delapidatori de bani publici şi corupţi!“, „Jos tuhao-ii şi leşen-ii!“ într-adevar zboară fără aripi; ele străbat în masele fără număr ale tineretului sătesc, ale adulţilor, bătrânilor, copiilor şi femeilor, se gravează în conştiinţa lor, iar apoi se ivesc pe buzele lor. Dacă vedeţi un grup de copii care se joacă, şi unul dintre ei, holbând ochii, bătând din picioare şi dând din mâini, se repede mânios la un altul, veţi auzi neapărat un strigăt ascuţit: „Jos imperialismul!“.</p>', '<p><a id="p85"></a>Odată, în raionul Siantan, nişte copii care păzeau vacile au început să se joace de-a războiul. Unul dintre ei reprezenta pe Tan Şen-ci, altul pe E Kai-sin. <a href="javascript:void(0);" id="n42">[42]</a> Şi iată că unul a fost înfrânt, iar celălalt a început sa-l urmărească. Urmăritorul era Tan Şen-ci, iar urmăritul — E Kai-sin. Cântecul „Jos puterile imperialiste!“ îl cântă, după cum se ştie, aproape toţi copiii de la oraşe şi chiar foarte mulţi copii de la sate.</p>', '<p><a id="p86"></a>La sate sunt ţărani care cunosc pe dinafară testamentul lui Sun Iat-sen. Zi de zi ei folosesc când trebuie şi când nu trebuie expresii luate din testament ca „libertate“, „egalitate în drepturi“, „cele trei principii populare“, „tratate întemeiate pe inegalitatea în drepturi“. Odată, un om, după înfăţişare un şenşi, s-a întâlnit pe o cărare cu un ţăran şi, dându-şi importanţă, n-a vrut să se dea la o parte pentru a-l lăsa să treacă. Ţăranul i-a spus mânios: „Mă tuhao-ule, leşen-ule! N-ai auzit de cele trei principii populare?“. Când duceau zarzavaturi pentru vânzare în oraşul Cianşa, grădinarii din împrejurimi erau întotdeauna maltrataţi de poliţie. Dar acum ei au găsit un mijloc de apărare. Când poliţiştii încep să lovească şi să înjure pe grădinari, aceştia pentru a se apăra pun imediat în funcţie cele trei principii populare — şi poliţiştii nu mai au ce zice. În judeţul Siantan o uniune ţărănească raională nu s-a înţeles pentru nu ştiu care motiv cu o uniune ţărănească de plasă, şi atunci preşedintele acesteia din urmă a declarat: „Suntem împotriva tratatelor întemeiate pe inegalitatea în drepturi, pe care ni le impune uniunea ţărănească raională!“.</p>', '<p><a id="p87"></a>Extinderea agitaţiei politice la sate este meritul exclusiv al partidului comunist şi al uniunilor ţărăneşti. Afişele şi desenele simple, larg răspândite şi uşor de înţeles, precum şi cuvântările, exercită asupra ţăranilor o influenţă ca şi cum ar învăţa la o şcoală politică. După comunicările tovarăşilor care activează la sate, o largă agitaţie politică s-a desfăşurat în cursul celor trei campanii de masă — demonstraţiile antiengleze, sărbătorirea aniversării Revoluţiei din Octombrie şi festivităţile cu ocazia succeselor Campaniei din Nord. În aceste campanii agitaţia politică, desfăşurată pretutindeni unde există uniuni ţărăneşti, a pus în mişcare sate întregi şi a dat rezultate importante. Trebuie ca pe viitor să se acorde atenţie folosirii oricărui prilej pentru a da lozincilor simple despre care am vorbit mai sus un conţinut tot mai concret, pentru a le face mai clare şi mai accesibile.</p>', '<h6 id="sigil_toc_id_17" style="text-align: center;"><a id="p88"></a>9. Interdicţiile aplicate de ţărani</h6>', '<p><a id="p89"></a>De îndată ce uniunile ţărăneşti, conduse de partidul comunist, au instaurat la sate puterea lor, ţăranii au început să aplice interdicţii şi restricţii faţă de tot ceea ce nu aprobă. Cărţile şi celelalte jocuri de noroc, precum şi fumatul opiului, sunt interzise în modul cel mai strict.</p>', '<p><a id="p90"></a><span class="spt">Cărţile de joc</span>. În localităţile în care uniunile ţărăneşti au dobândit o mare forţă, jocul de cărţi, precum şi cel de maţzian şi de zaruri, este cu desăvârşire interzis. În cel de-al 14-lea raion al judeţului Siansian, o uniune ţărănească raională a ars două coşuri de zaruri pentru maţzian.</p>', '<p><a id="p91"></a>La sate nu se mai joacă cărţi, cei care încalcă această interdicţie fiind pedepsiţi imediat şi fără nicio indulgenţă.</p>', '<p><a id="p92"></a><span class="spt">Celelalte jocuri de noroc</span>. Foştii jucători înveteraţi interzic ei înşişi jocurile de noroc; acolo unde uniunile ţărăneşti sunt puternice, orice jocuri de noroc, la fel ca şi cele de cărţi, au fost stârpite cu desăvârşire.</p>', '<p><a id="p93"></a><span class="spt">Fumatul opiului</span>. A fost strict interzis. Când uniunile ţărăneşti au dat ordin să fie predate pipele de opiu, nimeni n-a îndrăznit să nu asculte. În judeţul Lilin a fost arestat un leşen pentru nepredarea pipelor şi drept pedeapsă a fost purtat prin sate.</p>', '<p><a id="p94"></a>Campania dusă de ţărani pentru „dezarmarea“ fumătorilor de opiu nu este mai prejos prin fermitatea ei de campania pentru dezarmarea trupelor lui U Pei-fu şi Sun Ciuan-fan <a href="javascript:void(0);" id="n43">[43]</a> de către armata Campaniei din Nord. „Vansui“-i (aşa îi numesc leşen-ii în bătaie de joc pe ţărani) „au dezarmat“ în familiile ofiţerilor din armata revoluţionară pe multi bătrâni respectabili, fumători incorigibili de opiu, care toată viaţa nu s-au despărţit de pipă. „Vansui“-i interzic nu numai să se semene mac şi să se fumeze opiu, dar şi ca acesta să fie transportat. În judeţele Baoţin, Siansian, Iusian şi Lilin din provincia Hunan a fost confiscat şi ars mult opiu, care era transportat din provincia Guiciou în provincia Ţziansi. Acest lucru este contrar intereselor organelor financiare ale guvernului. Lucrurile s-au terminat prin aceea că uniunea ţărănească provincială, ţinând scama de necesitatea asigurării armatei Campaniei din Nord cu alimente, a dat dispoziţie uniunilor ţărăneşti din veriga inferioară „să amâne temporar aplicarea interzicerii transporturilor de opiu“. Ţăranii însă au rămas foarte nemulţumiţi de aceasta.</p>', '<p><a id="p95"></a>Alături de cele menţionate, mai există multe alte interdicţii şi restricţii. Să cităm măcar câteva dintre ele.</p>', '<p><a id="p96"></a><span class="spt">„Huagu“</span> — reprezentaţii teatrale obscene. Ele au fost interzise în multe localităţi.</p>', '<p><a id="p97"></a><span class="spt">Palanchinele</span>. În multe judeţe se observă cazuri de atacare a palanchinelor; e vorba mai ales de judeţul Siansian. Ţăranii urăsc profund pe oamenii care folosesc palanchine şi sunt totdeauna gata să-i lovească, dar uniunile ţărăneşti interzic acest lucru. Activiştii uniunilor ţărăneşti explică ţăranilor: „Atacând palanchinele, nu faceţi decât să-i ajutaţi pe bogătaşi să economisească bani, iar pe purtători îi lipsiţi de lucru. Oare cui faceţi rău dacă nu vouă înşivă?“ Ţăranii au înţeles foarte bine acest lucru şi au inventat alt mijloc de pedepsire a bogătaşilor — au ridicat considerabil salariul purtătorilor de palanchine.</p>', '<p><a id="p98"></a><span class="spt">Fabricarea rachiului şi a melasei</span>. Ţăranii au interzis pretutindeni să se facă rachiu din orez şi să se fiarbă melasă; aceasta a provocat nesfârşite plângeri din partea proprietarilor de distilerii şi de întreprinderi pentru prepararea melasei. Iar în orăşelul Futianpu (judeţul Henşan) nu s-a interzis să se facă rachiu, dar s-a stabilit un preţ atât de scăzut la el, încât distilatorii, neobţinând un profit, s-au văzut nevoiţi să înceteze lucrul.</p>', '<p><a id="p99"></a><span class="spt">Creşterea porcilor</span>. Numărul porcilor în gospodărie este limitat, deoarece pentru hrana lor este nevoie de grăunţe.</p>', '<p><a id="p100"></a><span class="spt">Avicultura</span>. În judeţul Siansian s-a interzis să se crească găini şi raţe, dar aceasta a provocat obiecţii din partea femeilor. La Iantan (judeţul Henşan) se permite să se ţină numai trei găini de gospodărie, iar la Futianpu — cinci. În multe localităţi este absolut interzis să se crească raţe, deoarece ele provoacă şi mai multe pagube decât găinile: ele nu numai că mănâncă grăunţe, dar aduc şi stricăciuni orezului încolţit.</p>', '<p><a id="p101"></a><span class="spt">Ospeţele</span>. Ospeţele bogate sunt oprite peste tot. În orăşelul Şaoşan (judeţul Siantan) s-a hotărât să se dea oaspeţilor numai mâncăruri preparate din găini, peşte şi carne de porc. Este oprit să se prepare mâncăruri din lăstare de bambus, varză marină şi fidea „de Sud“. În judeţul Henşan prânzul nu trebuie să se compună din mai mult de opt feluri; în al 3-lea raion de Est al judeţului Lilin se permite să se servească la masă numai 5 feluri; în al 2-lea raion de Nord — 3 feluri cu carne şi 3 de legume; în al 3-lea raion de Vest este interzis sa se facă trataţii cu ocazia sărbătoririi Anului nou. În judeţul Siansian este oprit să se servească oaspeţilor tăieţei cu ouă, deşi aceasta nu constituie deloc o trataţie prea luxoasă. Când în al 2-lea raion din judeţul Siansian s-a pregătit la o nuntă o asemenea trataţie, o mulţime de ţărani au dat buzna în casa celui care a încălcat interdicţia şi au transformat în lături toate mâncărurile care aşteptau să fie servite. La Ţziamucien (judeţul Siansian) oamenii se abţin de la mâncăruri alese şi folosesc pentru aducerea de jertfe strămoşilor numai fructe.</p>', '<p><a id="p102"></a><span class="spt">Vitele de muncă</span>. Bivolul sau vaca este comoara ţăranului. Zicala „acela care taie o vacă va deveni el însuşi in viaţa viitoare vacă“ a devenit literalmente o poruncă religioasă, de aceea vitele de muncă nu pot fi tăiate. Cât timp ţăranii nu veniseră la putere, ei puteau să acţioneze numai prin argumente religioase şi nu erau în stare să interzică tăierea vitelor de muncă. Când uniunile ţărăneşti s-au dezvoltat, ele au luat sub controlul lor şi vitele de muncă, interzicând tăierea lor şi la oraş. În oraşul Siantan, unde înainte existau 6 măcelării pentru vânzarea cărnii de vacă, acum au fost închise 5, iar în măcelăria care a rămas se vinde numai carne de bivoli şi de vaci care au slăbit sau care nu sunt buni de muncă. În tot judeţul Henşan tăierea vitelor de muncă este categoric interzisă. Când vaca unui ţăran şi-a rupt piciorul, ţăranul n-a îndrăsnit s-o taie până când n-a primit aprobarea uniunii ţărăneşti. Când în oraşul Ciuciou camera de comerţ a tăiat, fără să se gândească la consecinţe, o vacă, ţăranii au venit la oraş şi au cerut pedepsirea vinovaţilor; camera de comerţ a trebuit să plătească o amendă, să ceară scuze şi să organizeze un foc de pocnitori. <a href="javascript:void(0);" id="n44">[44]</a></p>', '<p><a id="p103"></a><span class="spt">Vagabondajul</span>. În judeţul Lilin este interzis să se cerşească, mergând din casă în casă pentru a slăvi primăvara, pentru a slăvi duhurile locale, pentru a se cânta cântece cu acompaniament de castaniete. În diferite judeţe aceste forme de cerşetorie sau sunt interzise, sau au dispărut de la sine, deoarece nimeni nu se mai ocupă cu ele. Înainte mai existau aşa numiţii „cerşetori şantajişti“ sau „vagabonzi“, care comiteau, de obicei, tot felul de nelegiuiri, dar acum şi ei au trebuit să se supună uniunilor ţărăneşti. La Şaoşan (judeţul Siantan) există un templu al zeului ploii, în care de multă vreme se strângeau vagabonzii, care nu recunoşteau nicio autoritate, dar odată cu apariţia uniunilor ţărăneşti, ei s-au ascuns cu toţii care pe unde. În acelaşi raion uniunea ţărănească din plasa Hut a arestat trei vagabonzi şi i-a pus să care argilă şi să ardă cărămizi.</p>', '<p><a id="p104"></a>S-a hotărât de asemenea să se interzică excesele în cursul vizitelor de Anul nou.</p>', '<p><a id="p105"></a>Paralel cu aceasta, în diferite localităţi au fost introduse foarte multe interdicţii mărunte: de pildă, în judeţul Lilin este interzis să se organizeze procesiuni şi să se ardă mirodenii în cinstea duhurilor, să se ofere cunoscuţilor produse scumpe şi dulciuri, să se ardă haine de hârtie cu prilejul pomenirii strămoşilor şi să se lipească pe uşi de Anul nou chipurile sfinţilor care păzesc casa de duhurile rele. În localitatea Guşui, judeţul Siansian, este interzis să se fumeze din narghilea; în al 2-lea raion al acestui judeţ este interzis să se aprindă pocnitori şi să se tragă cu pistolul de rachete cu trei focuri: în primul caz se aplică o amendă de 1 iuan şi 2 ţziao, iar în al doilea — de 2 iuani şi 4 ţziao. În raioanele al 7-lea şi al 20-lea sunt interzise tradiţionalele mese de înmormântare costisitoare, în raionul al 18-lea este interzis să se dea daruri la înmormântări. Toate acestea sunt denumite interdicţii ţărăneşti, şi numărul lor este atât de mare, încât e cu neputinţă să le enumerăm.</p>', '<p><a id="p106"></a>Prin aceste interdicţii se urmăresc două scopuri importante: 1) lupta împotriva deprinderilor sociale dăunătoare — ca jocul de cărţi şi celelalte jocuri de noroc, fumatul opiului —, care au apărut în condiţiile mârşavei dominaţii politice a moşierilor şi care dispar odată cu căderea puterii moşiereşti; 2) apărarea împotriva exploatării de către comercianţii de la oraş.</p>', '<p><a id="p107"></a>Această apărare se realizează, de pildă, prin interzicerea de a se organiza ospeţe, de a se cumpăra produse şi dulciuri scumpe etc. În condiţiile scumpetei mărfurilor industriale şi ale preţurilor scăzute la produsele agricole, ţăranii îndură lipsuri extreme şi sunt crunt exploataţi de către comercianţi; pentru a se autoapăra, ţăranii sunt nevoiţi să se restrângă în toate. Cât priveşte însă interdicţia menţionată mai sus de a se vinde orez în afară, ea a fost determinată de faptul ca ţăranilor săraci nu le ajunge orezul pe care-l au, sunt nevoiţi să-l cumpere de la piaţă şi de aceea nu admit urcarea preţurilor la produsele alimentare. Toate acestea au fost determinate de pauperizarea ţăranilor şi de contradicţiile dintre oraş şi sat, şi nu înseamnă câtuşi de puţin o boicotare de către ţărani a mărfurilor industriale sau un refuz de a face comerţ cu oraşul din ataşament faţă de teoria „exclusivităţii culturii Orientului“. <a href="javascript:void(0);" id="n45">[45]</a> În scopul apărării intereselor lor economice, ţăranii trebuie să creeze cooperative de consum pentru organizarea achiziţionării mărfurilor în comun. Este necesar deasemenea ajutorul guvernului în opera de creare de către uniunile ţărăneşti a cooperativelor de credit (de împrumut). Atunci ţăranii, fireşte, nu vor mai trebui sa recurgă la interdicţii în ceea ce priveşte vânzarea orezului în afară pentru a limita preţurile produselor alimentare, nu vor mai trebui, pentru a-şi apăra interesele economice, să lupte împotriva pătrunderii la ţară a unor mărfuri industriale.</p>', '<h6 id="sigil_toc_id_18" style="text-align: center;"><a id="p108"></a>10. Lichidarea banditismului</h6>', '<p><a id="p109"></a>Cred că, începând cu Iui şi Tan, Ven-van şi U-van <a href="javascript:void(0);" id="n46">[46]</a> şi terminând cu împăraţii dinastiei manciuriene şi cu preşedinţii Republicii Chineze, n-a existat in China niciun cârmuitor care să posede o forţă atât de mare ca aceea de care dau dovada acum uniunile ţărăneşti în acţiunea de lichidare a banditismului. Acolo unde uniunile ţărăneşti sunt puternice, n-a rămas nici urmă de bandiţi. Este demn de remarcat faptul că în multe locuri n-au mai rămas nici măcar micii pungaşi care se îndeletniceau cu furtul de zarzavaturi de prin grădini. Pe alocuri mai există mici borfaşi, dar banditismul a fost lichidat în toate judeţele prin care am avut ocazia să trec, chiar acolo unde înainte existau numeroşi bandiţi. Aceasta se explică prin următoarele cauze:</p>', '<p><a id="p110"></a>1. Bandiţii n-au mai avut unde să se ascundă, deoarece pretutindeni există membri ai uniunilor ţărăneşti; „suliţele lungi“ şi „măciucile scurte“ se strâng cu sutele la prima chemare.</p>', '<p><a id="p111"></a>2. Odată cu dezvoltarea mişcării ţărăneşti, preţurile la orez au scăzut brusc: în primăvara anului trecut 1 dan de orez (nedecorticat) costa 6 iuani, iar în iarnă numai 2 iuani; situaţia în ceea ce priveşte alimentarea populaţiei s-a uşurat simţitor.</p>', '<p><a id="p112"></a>3. Membrii asociaţiilor secrete <a href="javascript:void(0);" id="n47">[47]</a> au intrat în uniunile ţărăneşti şi acolo îşi manifestă făţiş şi pe căi legale curajul şi îşi exprimă nemulţumirea care s-a acumulat în ei; aşadar, a dispărut necesitatea existenţei organizaţiilor secrete ale „munţilor, templelor, tămâiei şi apelor“. <a href="javascript:void(0);" id="n48">[48]</a> Ţăranii şi-au vărsat îndeajuns mânia asupra tuhao-ilor şi leşen-ilor care i-au asuprit, impunându-i la taxe şi amenzi grele şi tăindu-le porcii şi oile.</p>', '<p><a id="p113"></a>4. În timpul recrutării în armată, mulţi „flăcăi iuţi din fire“ s-au făcut soldaţi.</p>', '<p><a id="p114"></a>Ca urmare a tuturor acestor împrejurări, odată cu apariţia mişcării ţărăneşti, banditismul a dispărut cu desăvârşire. Această latură a activităţii uniunilor ţărăneşti o aprobă chiar şi şenşi-i şi bogătaşii. Ei spun: „Uniunile ţărăneşti? Cinstit vorbind, sunt şi ele de un oarecare folos“.</p>', '<p><a id="p115"></a>Prin interzicerea jocurilor de noroc şi a turnatului opiului, precum şi prin lichidarea banditismului, uniunile ţărăneşti şi-au câştigat simpatia unanimă.</p>', '<h6 id="sigil_toc_id_19" style="text-align: center;"><a id="p116"></a>11. Desfiinţarea impozitelor împovărătoare şi angaralelor</h6>', '<p><a id="p117"></a>Cât timp ţara nu este încă unită, cât timp n-au fost încă răsturnate forţele imperialiştilor şi ale militariştilor, nu este posibil să salvăm pe ţărani de povara grea a impozitelor de stat, sau, cu alte cuvinte, de povara cheltuielilor militare ale armatei revoluţionare. Dar odată cu avântul mişcării ţărăneşti şi cu căderea puterii tuhao-ilor şi leşen-ilor, angaralele grele — ca, de pildă, taxa funciară — la care erau impuşi ţăranii pe vremea când administraţia rurală se afla în mâinile tuhao-ilor şi leşen-ilor au fost lichidate sau cel puţin reduse. Şi acest lucru trebue considerat ca fiind unul dintre meritele uniunilor ţărăneşti.</p>', '<h6 id="sigil_toc_id_20" style="text-align: center;"><a id="p118"></a>12. Mişcarea pentru cultură</h6>', '<p><a id="p119"></a>În China cultura a fost din vremurile străvechi apanajul moşierilor; ea era inaccesibila ţăranilor. Dar întreagă această cultură moşierească îşi datora existenţa ţăranilor, deoarece toate elementele ei constitutive au fost create prin sângele şi sudoarea ţăranilor. 90% din populaţia Chinei încă nu a fost culturalizată, n-a primit niciun fel de instrucţiune. Majoritatea covârşitoare a acestor oameni o formează ţăranii.</p>', '<p><a id="p120"></a>Odată cu căderea puterii moşierilor a început la sate mişcarea ţăranilor pentru cultură. Priviţi cu cât entuziasm ţăranii, care au urât întotdeauna şcolile, deschid acum şcoli serale. Înainte ţăranii nu se puteau obişnui deloc cu „şcolile de peste mări“. Încă pe vremea când studiam şi veneam prin locurile natale, am avut ocazia să observ acţiuni ale ţăranilor împotriva „şcolilor de peste mări“, dar pe atunci eu cântam la unison cu toţi elevii „de peste mări“ şi profesorii „de peste mări“ şi apăram şi eu aceste şcoli; mi se părea că ţăranii întrucâtva n-aveau dreptate. Abia în 1925, după ce am stat o jumătate de an la ţară, când devenisem deja comunist şi-mi însuşisem concepţia marxistă despre lume, am înţeles că eram greşit şi că ţăranii aveau dreptate. Manualele folosite în şcolile elementare săteşti erau întocmite în întregime pe baza unei tematici orăşeneşti şi nu corespundeau nevoilor satului. Învăţătorii şcolilor elementare se purtau foarte rău cu ţăranii: ei nu numai că nu ajutau pe ţărani, dar, dimpotrivă, prin comportarea lor îi ridicau împotriva lor. De aceea ţăranii preferau şcolilor de stat (pe care ei le numeau „de peste mări“) şcolile particulare de tip vechi (aceste şcoli ei le numeau „chinezeşti“), iar învăţătorilor de la şcolile elementare de stat pe învăţătorii particulari.</p>', '<p><a id="p121"></a>Acum ţăranii înfiinţează pretutindeni şcoli serale proprii, pe care le denumesc şcoli ţărăneşti. În unele localităţi asemenea şcoli au şi fost deschise, în altele se fac pregătiri în vederea deschiderii lor. În medie revine o şcoală de fiecare plasă. Ţăranii înfiinţează cu mare entuziasm asemenea şcoli şi numai pe ele le consideră ca fiind într-adevăr ale lor. Fondurile pentru întreţinerea şcolilor serale sunt luate din „veniturile de pe urma superstiţiilor“, din fondurile templelor strămoşilor şi din veniturile libere de pe urma altor terenuri şi averi publice. Secţiile de învăţământ judeţene sperau să folosească aceste fonduri pentru şcolile de stat, adică „de peste mări“, care nu corespund nevoilor ţăranilor; ţăranii însă voiau să le folosească pentru şcolile ţărăneşti. În urma acestei dispute fondurile au fost împărţite între părţi, iar în unele localităţi au fost în întregime remise ţăranilor. Odată cu dezvoltarea mişcării ţărăneşti, nivelul cultural al ţăranilor s-a ridicat rapid. Nu este departe vremea când pretutindeni în provincii se vor ivi zeci de mii de şcoli săteşti. Aceasta nu mai este pălăvrăgeala unor intelectuali şi a unor aşa zişi „oameni ai culturii“ despre „învăţământul general“, care, oricât de mare zarvă ar fi făcut ei, rămânea o vorbă goală.</p>', '<h6 id="sigil_toc_id_21" style="text-align: center;"><a id="p122"></a>13. Mişcarea cooperatistă</h6>', '<p><a id="p123"></a>Ţăranii simt în sensul cel mai adevărat al cuvântului nevoia de a organiza cooperative, în special cooperative de consum, de desfacere şi de credit. Când ţăranul cumpără mărfuri, el este exploatat de către negustor, când vinde produsele gospodăriei sale, el este stors de acelaş negustor, iar când ia cu împrumut orez sau bani, este crunt exploatat de către cămătar. De aceea ţăranul este vital interesat în rezolvarea problemelor cumpărării, desfacerii şi creditului. În iarna anului trecut, când din cauza operaţiunilor militare de pe fluviul Tanţzî legăturile comerciale au fost întrerupte şi în provincia Hunan s-a scumpit sarea, ţăranii au organizat numeroase cooperative pentru satisfacerea nevoii lor de sare.</p>', '<p><a id="p124"></a>În legătură cu faptul că moşierii refuză să acorde ţăranilor împrumuturi, în multe localităţi se fac încercări de a se organiza case de împrumut. Principala greutate constă acum în lipsa unui statut normal amănunţit al acestor organizaţii. Organizaţiile create în localităţi din iniţiativa ţăranilor înşişi adeseori nu corespund principiilor cooperaţiei; de aceea activiştii mişcării ţarăneşti cer tot timpul în mod insistent un statut. Având o conducere corespunzătoare, mişcarea cooperatistă poate, pe măsură ce uniunile ţărăneşti cresc, să se dezvolte pretutindeni.</p>', '<h6 id="sigil_toc_id_22" style="text-align: center;"><a id="p125"></a>14. Repararea drumurilor şi a zăgazurilor</h6>', '<p><a id="p126"></a>Această muncă este tot un merit al uniunilor ţărăneşti. Înainte de apariţia uniunilor ţărăneşti, drumurile de ţară erau într-o stare extrem de neîngrijită. Neexistând fonduri, drumurile nu puteau fi reparate, iar bogătaşii nu dădeau bani, şi drumurile erau condamnate la distrugere. Dacă pe alocuri se efectuau unele reparaţii, ele se făceau sub forma de binefacere: oamenilor care doreau „să facă o binefacere, de care se va ţine seama pe lumea cealaltă“, li se cereau bani, şi cu aceşti bani se construiau drumuri înguste şi proaste. Odată cu apariţia uniunilor ţărăneşti, a fost emisă o ordonanţă care obligă pe fiecare moşier ale cărui domenii se întind de-a lungul unui drum să repare porţiunea sa de drum, lărgimea drumului fiind stabilită in fiecare caz în funcţie de nevoile locale: trei ci, cinci ci, şapte ci sau un cian. Atunci când ordonanţa este publicată, cine va îndrăzni să nu i se supună? În scurt timp au apărut multe drumuri comode. Aceasta nu mai e binefacere, ci constrângere, dar această neînsemnată constrângere n-a dat, ce-i drept, rezultate proaste.</p>', '<p><a id="p127"></a>La fel stăteau lucrurile şi cu zăgazurile; moşierul inuman nu se gândea decât cum să stoarcă de la arendaş cât mai mult şi nu voia să cheltuiască câţiva gologani pentru repararea zăgazului, condamnând astfel iazurile la secare, iar pe arendaşi la moarte prin înfometare. El n-avea altă grijă decât să strângă arenda. Dar iată că au apărut uniunile ţărăneşti şi au început, fără multă vorbă, să publice ordonanţe care constrâng pe moşieri să repare zăgazurile. Dacă moşierul refuză, uniunea ţărănească îi declară neturburată: „Bine! De vreme ce nu vreţi să-l reparaţi dumneavoastră înşivă, aduceţi câte un dou de orez pentru fiecare zi de muncă efectuată de un om!“. Dar cum pentru moşier acest lucru este puţin avantajos, el se grăbeşte să repare zăgazul singur. Astfel, multe zăgazuri înainte neglijate au fost aduse în bună stare.</p>', '<p>\xa0</p>', '<p><a id="p128"></a>Acestea sunt cele 14 cuceriri obţinute de ţărani sub conducerea uniunilor ţărăneşti. Judecă singur, cititorule, dacă măcar într-una din ele există ceva rău în ceea ce priveşte spiritul, însemnătatea revoluţionară. Socot că o atitudine negativă faţă de ele au numai tuhao-ii şi leşen-ii! Foarte ciudat sună comunicatul din Nancian <a href="javascript:void(0);" id="n49">[49]</a> care glăsuieşte că domnii Cian Kai-şi şi Cian Ţzin-ţzian <a href="javascript:void(0);" id="n50">[50]</a> privesc foarte dezaprobator acţiunile ţăranilor din provincia Hunan, iar liderul celor de dreapta din provincia Hunan — Liu Iue-ci <a href="javascript:void(0);" id="n51">[51]</a> — şi compania lui, solidarizându-se cu ei, declară: „Doar aceasta este o adevărată bolşevizare!“. Eu însă gândesc astfel: oare s-ar putea vorbi de o revoluţie naţională dacă n-ar exista această parte minimă de bolşevizare? Nu amintesc oare chemările emfatice de fiecare zi cu privire la „trezirea maselor populare“ şi spaima de moarte, atunci când aceste mase se ridică cu adevărat, de cunoscuta poveste despre dragostea lui E-gun pentru dragoni? <a href="javascript:void(0);" id="n52">[52]</a></p>'],
'idChr': '1.02',
'title': 'Raport cu privire la studierea mişcării ţărăneşti din provincia Hunan',
},
{'content': ['<h5 id="sigil_toc_id_23" style="text-align: center;"><a id="p2"></a>1. Situaţia politică din ţară</h5>', '<p><a id="p3"></a>Actuala dominaţie a noilor militarişti, militariştii gomindanişti, reprezintă, ca şi în trecut, dominaţia burgheziei compradore la oraş şi a tuhao-ilor şi leşen-ilor la sat; în politica externă aceasta înseamnă capitulare în faţa imperialismului, în cea internă — înlocuirea vechilor militarişti cu alţii noi şi intensificarea mai departe a exploatării economice şi a asupririi politice a muncitorilor şi ţăranilor. Compradorii, tuhao-ii şi leşen-ii au acaparat la jumătatea drumului conducerea revoluţiei burghezo-democratice, care începuse în provincia Guandun, şi au îndreptat-o imediat pe calea contrarevoluţiei; iar muncitorii, ţăranii, poporul simplu din întreaga ţară şi chiar burghezia <a href="javascript:void(0);" id="n53">[53]</a> îndură ca şi înainte jugul regimului contrarevoluţionar, fără a scăpa câtuşi de puţin din robia politică şi economică.</p>', '<p><a id="p4"></a>Înainte de ocuparea Pechinului şi a Tianţzinului, între cele patru clici ale noilor militarişti, gomindanişti — Cian Kai-şi, guansiţii, Fân Iui-sian şi Ian Si-şan <a href="javascript:void(0);" id="n54">[54]</a> — exista o alianţă vremelnică împotriva lui Cian Ţzo-lin. <a href="javascript:void(0);" id="n55">[55]</a> După ocuparea Pechinului şi a Tianţzinului, alianţa lor s-a destrămat dintr-odată, şi între aceste patru clici a început o luptă înverşunată; se prevede chiar un război între clica lui Cian Kai-şi şi cea a guansiţilor. Contradicţiile şi lupta dintre diferitele clici ale militariştilor din China sunt o reflectare a contradicţiilor şi a luptei dintre diferitele state imperialiste. De aceea atâta timp cât în urma luptei dintre imperialiştii din diferitele târî China va fi scindată, posibilitatea unei înţelegeri între clicile militariste este cu desăvârşire exclusă, iar orice compromisuri între ele vor avea numai un caracter vremelnic. Compromisul vremelnic la care s-a ajuns acum poartă în sine un nou război, de proporţii şi mai mari.</p>', '<p><a id="p5"></a>Pentru China revoluţia burghezo-democratică constituie o necesitate arzătoare, şi ea nu poate fi înfăptuită decât sub conducerea proletariatului. Ca urmare a faptului că proletariatul nu a dat dovadă de hotărâre în exercitarea hegemoniei sale, compradorii, tuhao-ii şi leşen-ii au pus mâna pe conducerea revoluţiei, care se întinsese în anii 1926—1927 din provincia Guandun în bazinul fluviului Ianţzî, locul revoluţiei fiind luat de contrarevoluţie. Revoluţia burghezo-democratică a suferit o înfrângere vremelnică. Această înfrângere a dat o serioasă lovitură proletariatului chinez şi ţărănimii chineze; a fost dată o lovitură şi burgheziei chineze (dar nu şi compradorilor, tuhao-ilor şi leşen-ilor). În ultimele luni, însă, în China de Sud şi de Nord s-au desfăşurat, sub conducerea partidului comunist, greve organizate ale muncitorilor la oraşe şi răscoale ale ţăranilor la sate. Din cauza foametei, în rândurile soldaţilor din armatele militariste se coc tulburări serioase. În acelaşi timp, burghezia, inspirată de gruparea lui Van Ţzin-vei şi Cen Gun-bo, desfăşoară larg în raioanele de pe litoral şi în bazinul fluviului Ianţzî mişcarea pentru reforme. <a href="javascript:void(0);" id="n56">[56]</a> Dezvoltarea acestei mişcări reprezintă un fenomen nou.</p>', '<p><a id="p6"></a>Potrivit indicaţiilor Internaţionalei Comuniste şi ale Comitetului Central al Partidului Comunist Chinez, conţinutul revoluţiei democratice din China îl constituie răsturnarea dominaţiei imperialismului şi a uneltei lui — militariştii, desăvârşirea revoluţiei naţionale şi înfăptuirea revoluţiei agrare, care lichidează exploatarea feudală a ţărănimii de către tuhao-i şi leşen-i. În practică acest gen de mişcare revoluţionară a început să te amploare din zi în zi după evenimentele sângeroase din mai 1928 de la Ţzinan. <a href="javascript:void(0);" id="n57">[57]</a></p>', '<h5 id="sigil_toc_id_24" style="text-align: center;" title="2. Cauzele apariţiei şi existenţei puterii roşii în China"><a id="p7"></a>2. Cauzele apariţiei şi existenţei puterii roşii <a href="javascript:void(0);" id="n58">[58]</a> în China</h5>', '<p><a id="p8"></a>Existenţa îndelungată în ţară a uneia sau a câtorva mici regiuni ale puterii roşii, încercuite din toate părţile de un teritoriu în care domneşte puterea albă, reprezintă un fenomen fără precedent în istoria universală. Pentru ca un asemenea fenomen neobişnuit să poată apărea, sunt necesare cauze speciale, el putând să existe şi să se dezvolte mai departe numai acolo unde există condiţiile corespunzătoare.</p>', '<p><a id="p9"></a>1. El nu poate să apară în niciun stat imperialist şi în nicio ţară colonială <a href="javascript:void(0);" id="n59">[59]</a> care se află sub dominaţia directă a unei puteri imperialiste. Ei poate să apară numai într-o ţară semicolonială, înapoiată din punct de vedere economic, cum este China, care se află sub dominaţia indirectă a imperialismului, deoarece un asemenea fenomen neobişnuit poate să apară numai ca însoţitor al unui alt fenomen neobişnuit — războaiele dintre diferitele grupări ale reprezentanţilor puterii albe. Războaiele dintre diferitele clici ale noilor şi vechilor militarişti, sprijiniţi de imperialişti, precum şi de compradori, tuhao-i şi leşen-i, războaie care durează fără întrerupere chiar din primul an de existenţă a republicii, <a href="javascript:void(0);" id="n60">[60]</a> constituie una dintre particularităţile Chinei semicoloniale. Un asemenea fenomen nu vom întâlni nu numai în niciun stat imperialist din lume, dar nici chiar în vreuna din coloniile aflate sub dominaţia directă a imperialismului; el poate să existe numai într-o ţară ca China, care se află sub dominaţia indirectă a imperialismului. Acest fenomen a apărut ca urmare a două cauze: în primul rând, fărâmiţarea ţării în regiuni izolate cu o economie agrară (la noi nu există o economie capitalistă unică în întreaga ţară) şi, în al doilea rând, politica imperialistă de scindare şi exploatare a Chinei prin împărţirea ei în sfere de influenţă. Discordia îndelungată şi războaiele din lagărul puterii albe au creat condiţii în care o regiune sau câteva mici regiuni roşii, conduse de partidul comunist, pot să apară şi să se menţină înconjurate fiind din toate părţile de teritorii ale puterii albe. Regiunea smulsă <a href="javascript:void(0);" id="n61">[61]</a> de la hotarul provinciilor Hunan şi Ţziansi este una dintre numeroasele regiuni mici de acest fel. În momentele grele şi primejdioase, unii tovarăşi sunt cuprinşi adeseori de îndoieli în ceea ce priveşte posibilitatea existenţei acestei puteri roşii şi se lasă copleşiţi de pesimism. Aceasta se întâmplă pentru că ei n-au ştiut să găsească o explicaţie justă a cauzelor apariţiei şi existenţei acestei puteri roşii. E destul să înţelegi că discordia şi războaiele din lagărul puterii albe din China au un caracter cronic, pentru ca posibilitatea apariţiei, existenţei şi dezvoltării neîncetate a puterii roşii să nu-ţi provoace niciun fel de îndoială.</p>', '<p><a id="p10"></a>2. Puterea roşie în China apare în primul rând şi poate să existe vreme îndelungată nu în regiunile care nu au suferit influenţa revoluţiei democratice, de exemplu în provinciile Sâciuan, Guiciou, Iunnan sau în provinciile din Nord, ci acolo unde în anii 1926—1927, în cursul revoluţiei burghezo-democrate, a existat un puternic avânt al maselor largi de muncitori, ţărani şi soldaţi, ca, de pildă, în provinciile Hunan, Guandun, Hubei, Ţziansi etc. În multe regiuni din aceste provincii a existat la timpul său o largă reţea de organizaţii sindicale şi de uniuni ţărăneşti, a fost larg desfăşurată lupta politică şi economică a muncitorilor şi ţăranilor împotriva moşierilor, tuhao-ilor, leşen-ilor şi burgheziei. <a href="javascript:void(0);" id="n62">[62]</a> De aceea la Canton a apărut şi a existat timp de 3 zile puterea populară, iar în judeţele Haifân şi Lufân din provincia Guandun, în raioanele de Est şi de Sud ale provinciei Hunan, la hotarul provinciilor Hunan şi Ţziansi, în judeţul Huanan din provincia Hubei au existat baze revoluţionare create de ţărani. În ceea ce priveşte Armata roşie, ea s-a desprins din armata naţională revoluţionară, care a căpătat o pregătire politică în spirit democrat şi care se afla sub influenţa maselor muncitoreşti şi ţărăneşti. Trupe ca armatele lui Ian Si-şan şi Cian Ţzo-lin, care n-au primit deloc o asemenea educaţie politică în spirit democrat şi n-au suferit influenţa maselor muncitoreşti-ţărăneşti, în prezent nu pot nicidecum să furnizeze material uman pentru formarea de unităţi ale Armatei roşii.</p>', '<p><a id="p11"></a>3. Chestiunea dacă puterea maselor populare în regiuni mici va putea să existe vreme îndelungată se rezolvă în funcţie de faptul dacă situaţia revoluţionară se dezvoltă în întreaga ţară. Dacă situaţia revoluţionara se dezvoltă în întreaga ţară, posibilitatea existenţei îndelungate a micilor regiuni roşii este în afară de orice îndoială; mai mult, ele vor deveni inevitabil una dintre numeroasele forţe care asigură cucerirea puterii în întreaga ţară. Dacă însă situaţia revoluţionară din întreaga ţară nu se dezvoltă, ci, dimpotrivă, urmează o perioadă relativ lungă de stagnare, existenţa îndelungată a micilor regiuni roşii devine cu neputinţă. În prezent, în legătură cu discordia şi războaiele care continuă în lagărul compradorilor, tuhao-ilor şi leşen-ilor, precum şi în lagărul burgheziei internaţionale, situaţia revoluţionară din China continuă să se dezvolte. De aceea posibilitatea existentei îndelungate a micilor regiuni roşii este în afară de orice îndoială; mai mult, ele se vor lărgi, apropiind treptat ziua când vom cuceri puterea în întreaga ţară.</p>', '<p><a id="p12"></a>4. O condiţie indispensabilă a existenţei puterii roşii este existenţa unei Armate roşii regulate, îndeajuns de puternice. Numai cu detaşamentele locale ale Gărzii roşii, <a href="javascript:void(0);" id="n63">[63]</a> fără o Armată roşie regulată, se poate veni de hac doar cetelor moşiereşti pe gospodării, dar nu şi armatelor albe regulate. De aceea, chiar existând mase muncitoreşti-ţărăneşti active, fără forţe armate regulate suficient de puternice este absolut imposibil să se creeze baze revoluţionare şi cu atât mai mult este imposibil sa se asigure existenţa lor îndelungată şi dezvoltarea lor neîncetată. De aceea ideea creării unor baze revoluţionare şi a întăririi lor cu forţe armate ale muncitorilor şi ţăranilor este foarte importantă, şi de această idee trebue să se pătrundă toţi comuniştii, precum şi masele de muncitori şi ţărani de pe teritoriul bazelor revoluţionare.</p>', '<p><a id="p13"></a>5. Posibilitatea existenţei îndelungate şi a dezvoltării puterii roşii mai depinde, pe lângă condiţiile arătate mai sus, de încă o condiţie importantă: este necesar ca organizaţia partidului comunist să fie puternică, iar politica lui justă.</p>', '<h5 id="sigil_toc_id_25" style="text-align: center;"><a id="p14"></a>3. Crearea bazei revoluţionare la hotarul dintre provinciile Hunan şi Ţziansi şi înfrângerea din august</h5>', '<p><a id="p15"></a>Discordia şi războaiele dintre militarişti au dus la slăbirea puterii albe. Ca urmare a acestui fapt, s-a ivit posibilitatea apariţiei puterii roşii în mici regiuni în momente favorabile pentru aceasta. Dar în războaiele dintre militarişti există şi întreruperi. De fiecare dată când într-una sau câteva provincii are loc o stabilizare vremelnică a puterii albe, clasele dominante din această provincie sau din aceste provincii se unesc întotdeauna şi aruncă toate forţele lor pentru nimicirea puterii roşii. Şi acolo unde încă nu există toate condiţiile necesare pentru crearea şi întărirea puterii roşii, se iveşte pericolul răsturnării ei de către duşmani. Tocmai din această cauză, puterea roşie, care a apărut într-un moment favorabil pentru aceasta înainte de aprilie anul trecut, în asemenea locuri cum sunt Cantonul, Haifânul şi Lufânul, la hotarul dintre provinciile Hunan şi Ţziansi, în partea de Sud a provinciei Hunan, în judeţele Lilin şi Huanan, a fost nimicită de forţele puterii albe. Crearea după aprilie a bazei revoluţionare de la hotarul dintre provinciile Hunan şi Ţziansi a avut loc într-o perioadă de stabilizare vremelnică a puterii claselor dominante în Sud; expediţiile trimise din provinciile Hunan şi Ţziansi pentru „operaţiuni de pedepsire“ numărau de regulă cel puţin 8—9 regimente, iar câteodată şi până la 18 regimente. Forţele noastre armate însă, care nu numărau nici 4 regimente, au luptat împotriva inamicului timp de 4 luni, lărgind zi de zi teritoriul bazei revoluţionare, adâncind revoluţia agrară, extinzând organizarea puterii masselor populare, sporind efectivul Armatei roşii şi al Gărzii roşii; toate acestea au fost rezultatul politicii juste a organizaţiilor de partid (locale şi din armată) din Regiunea da graniţă Hunan-Ţziansi. Politica comitetului special de partid şi a comitetului de partid din armată a constat atunci: în lupta hotărâtă împotriva duşmanilor; în crearea de organe ale puterii în partea centrală a lanţului muntos Losiaoşan; <a href="javascript:void(0);" id="n64">[64]</a> în lupta împotriva tendinţei de a răspândi panică; în adâncirea revoluţiei agrare pe teritoriul bazei revoluţionare; în acordarea de ajutor de către organizaţiile de partid din armată organizaţiilor locale de partid în ceea ce priveşte creşterea lor; în acordarea de ajutor de către trupele regulate în ceea ce priveşte desfăşurarea forţelor armate locale; în concentrarea unităţilor Armatei roşii pentru a da la momentul potrivit lovituri inamicului care ataca; în lupta împotriva fărâmiţării trupelor, pentru a nu fi zdrobite de inamic pe părţi; în aplicarea tacticii înaintării în valuri pentru lărgirea bazei de sprijin; în lupta împotriva tacticii ofensivei cu scop de rupere etc. Numai justeţea acestor principii tactice îmbinată cu relieful favorabil pentru luptă al regiunii şi cu inexistenţa unei unităţi depline în rândul trupelor inamice care înaintau din provinciile Hunan şi Ţziansi ne-a asigurat timp de 4 luni — din aprilie până în iulie — o serie de victorii militare. Deşi forţele inamicului întreceau de câteva ori forţele noastre, el nu numai că n-a putut să nimicească baza revoluţionară, dar n-a putut să împiedice nici extinderea ei mai departe, influenţa acestei baze asupra provinciilor Hunan şi Ţziansi crescând din zi în zi. Singura cauză a înfrângerii din August a fost faptul că o parte dintre tovarăşi, neînţelegând că în acea perioadă a survenit o stabilizare vremelnică în lagărul claselor dominante, au aplicat o strategie care trebue aplicată în perioadele de sciziune politică în sânul claselor dominante şi au întreprins o ofensivă cu scop de rupere cu forţe dispersate; aceasta a dus la înfrângere atât în Regiunea de graniţă, cât şi în Sudul provinciei Hunan. Tov. Du Siu-ţzin, reprezentantul Comitetului de partid al provinciei Hunan, neanalizând situaţia existentă pe atunci şi ignorând hotărârea şedinţei comune a comitetului special de partid, a comitetului de partid din armată şi a comitetului judeţean de partid din Iunsin, nu voia să ştie de nimic în afară de îndeplinirea întocmai a directivei Comitetului provinciei Hunan şi s-a lăsat influenţat de stările de spirit existente în regimentul 29 al Armatei roşii, care căuta să se eschiveze de la luptă şi să se întoarcă în locurile de baştină; aceasta a fost o greşală dintre cele mai grosolane. Situaţia primejdioasă care s-a creat în urma înfrângerii a fost remediată numai datorită măsurilor luate după septembrie de comitetul special de partid şi de comitetul de partid din armată, pentru îndreptarea greşelii comise.</p>', '<h5 id="sigil_toc_id_26" style="text-align: center;"><a id="p16"></a>4. Însemnătatea bazei revoluţionare Hunan—Ţziansi pentru provinciile Hunan, Hubei şi Ţziansi</h5>', '<p><a id="p17"></a>Crearea şi întărirea Regiunii de graniţă Hunan-Ţziansi, cu centrul la Ningan, cu ajutorul forţei armate a muncitorilor şi ţăranilor, are importanţă nu numai pentru cele câteva judeţe de graniţă. Acest fapt are o importanţă enormă şi pentru desfăşurarea insurecţiei muncitorilor şi ţăranilor din provinciile Hunan, Hubei şi Ţziansi în scopul luării puterii în aceste trei provincii. Trebue să fie extinsă influenţa revoluţiei agrare şi a puterii populare din Regiunea de graniţă asupra raioanelor de Nord din provinciile Hunan şi Ţziansi şi chiar asupra provinciei Hubei, să fie mărit neîncetat efectivul Armatei roşii şi să fie îmbunătăţită calitativ Armata roşie în cursul luptelor, pentru ca aceasta să poată îndeplini — în insurecţia generală ce se apropie în cele trei provincii menţionate — sarcina care i-a fost încredinţată; să fie mărit efectivul şi să fie îmbunătăţite calitativ forţele armate locale din judeţe — Garda roşie şi detaşamentele de răsculaţi formate din muncitori şi ţărani, pentru ca în prezent ele să poată lupta împotriva cetelor moşiereşti şi împotriva micilor unităţi militare, iar în viitor să fie paza puterii în Regiunea de graniţă; să fie micşorată treptat dependenţa cadrelor locale de ajutorul activiştilor Armatei roşii, pentru ca aceste cadre să poată acţiona absolut independent, să ducă ele însele munca în Regiunea de graniţă, iar în viitor sa poată completa cadrele Armatei roşii şi să dea activişti pentru noile teritorii ale bazei revoluţionare. Acestea sunt sarcinile mai importante ale organizaţiei de partid din Regiunea de graniţă în desfăşurarea insurecţiei în provinciile Hunan, Hubei şi Ţziansi.</p>', '<h5 id="sigil_toc_id_27" style="text-align: center;"><a id="p18"></a>5. O problemă economică</h5>', '<p><a id="p19"></a>În condiţiile încercuirii complete de către forţele albe, lipsa obiectelor de primă necesitate şi a numerarului în armată şi în rândurile populaţiei a devenit o problemă foarte serioasă. Lipsa acută permanentă şi scumpirea considerabilă în Regiunea de graniţă a puterii roşii a unor obiecte de primă necesitate, ca sarea, ţesăturile şi medicamentele, drept urmare a intensificării blocadei duşmane în ultimul an, au făcut ca existenţa maselor de muncitori, ţărani şi ale micii burghezii, <a href="javascript:void(0);" id="n65">[65]</a> precum şi a ostaşilor Armatei roşii, să fie complet neasigurată. Armata roşie trebue să lupte şi în acelaşi timp să-şi procure alimente. Fondurile nu ajung nici chiar pentru a da zilnic ostaşilor cei 5 fâni pentru hrană caldă ca supliment la orez; alimentaţia este insuficientă, în armată sunt mulţi bolnavi; în mod deosebit suferă ostaşii răniţi din spitale. Bineînţeles că atât timp cât nu am cucerit puterea în întreaga ţară, aceste greutăţi sunt inevitabile, dar este extrem de necesar să căutăm, în măsura posibilităţilor, să le învingem şi sa îmbunătăţim condiţiile de viaţă, în special să îmbunătăţim, pe cât posibil, aprovizionarea Armatei roşii. Dacă organizaţia de partid din Regiunea de graniţă nu va găsi rezolvarea cuvenită a problemei economice şi dacă perioada de stabilizare a forţelor duşmane va dura relativ mult, opera de întărire a acestei regiuni va întâmpina greutăţi foarte mari. Fiecare comunist este dator să-şi concentreze în sensul deplin al cuvântului atenţia asupra rezolvării juste a acestei probleme economice.</p>', '<h5 id="sigil_toc_id_28" style="text-align: center;"><a id="p20"></a>6. Chestiunea bazelor militare</h5>', '<p><a id="p21"></a>În faţa organizaţiei de partid din Regiunea de graniţă stă încă o sarcină — consolidarea bazelor militare din raioanele Uţzin <a href="javascript:void(0);" id="n66">[66]</a> şi Ţziulun. Regiunea de munte Uţzin dela punctul de întâlnire al hotarelor dintre judeţele Iunsin, Linsian, Ningan şi Suiciuan, precum şi regiunea de munte Ţziulun de la punctul de întâlnire al hotarelor dintre judeţele Iunsin, Ningan, Cialin şi Lianhua, posedă un relief minunat, mai ales Uţzin, unde terenul este foarte greu de străbătut şi, în afară de aceasta, armatei i-a şi fost asigurat sprijinul maselor populare. Ele constitue importante baze militare nu numai în prezent, când este vorba de Regiunea de graniţă, dar vor rămâne baze militare importante şi în viitor, când se va desfăşura insurecţia în cele trei provincii — Hunan, Hubei şi Ţziansi. Pentru consolidarea acestor baze este necesar: 1) să se construiască fortificaţii sigure; 2) să sc stocheze o cantitate suficientă de alimente; 3) să se creeze un spital bine amenajat pentru Armata roşie.</p>', '<p><a id="p22"></a>Organizaţia de partid din Regiunea de graniţă trebuie să depună toate eforturile pentru a înfăptui cum se cuvine aceste trei sarcini.</p>'],
'idChr': '1.03',
'title': 'De ce poate exista puterea roşie în China?',
},
{'content': ['<h5 id="sigil_toc_id_29" style="text-align: center;"><a id="p2"></a>Crearea unei baze revoluţionare la hotarul dintre provinciile Hunan şi Ţziansi şi înfrângerea din august</h5>', '<p><a id="p3"></a>Existenţa îndelungată în ţară a uneia sau a câtorva mici regiuni ale puterii roşii încercuite din toate părţile de regiuni ale puterii albe se poate observa în lumea contemporană numai în China. Una dintre cauzele acestui fapt constă, după părerea noastră, în discordia şi războaiele neîncetate care au loc în China în lagărul compradorilor, tuhao-ilor şi leşen-ilor. Atâta timp cât discordia şi războaiele din acest lagăr vor continua, bazele revoluţionare create de forţele armate ale muncitorilor şi ţăranilor pot să se menţină şi să se dezvolte. În afară de aceasta, pentru ca aceste baze să se menţină şi să se dezvolte, se mai cere să avem: 1) mase populare active; 2) o organizaţie de partid puternică; 3) o Armată roşie îndeajuns de puternică; 4) un teren favorabil pentru ducerea operaţiunilor de război; 5) resurse economice suficiente.</p>', '<p><a id="p4"></a>Din punct de vedere strategic, poziţia bazelor revoluţionare faţă de clasele dominante în regiunile care încercuiesc aceste baze trebue să fie diferită în perioadele de stabilizare vremelnică a puterii claselor dominante şi în perioadele de sciziune în sânul lor.</p>', '<p><a id="p5"></a>În perioadele de sciziune în sânul claselor dominante, ca, de pildă, în timpul războiului dintre Li Ţzun-jen şi Tan Şen-ci în provinciile Hubei şi Hunan, <a href="javascript:void(0);" id="n67">[67]</a> al războiului dintre Cian Fa-cu şi Li Ţzi-şen în provincia Guan-dun, <a href="javascript:void(0);" id="n68">[68]</a> putem să ne orientăm din punct de vedere strategic spre o înaintare mai impetuoasă; lărgirea teritoriului bazelor revoluţionare prin folosirea forţei armate se poate face pe o scară relativ largă. Dar şi în acest timp noi trebue să acordăm atenţie creării unei baze trainice în Regiunea centrală, pentru a întâmpina bine pregătiţi teroarea albă. În perioadele de stabilizare relativă a puterii claselor dominante însă, aşa cum a fost, de pildă, în provinciile din Sud după aprilie anul acesta, suntem obligaţi să ne orientăm din punct de vedere strategic spre o înaintare treptată. În operaţiunile militare din aceste perioade trebuie mai ales să evitam fărâmiţarea forţelor şi operaţiunile cu scop de rupere. În domeniul muncii pe teren (împărţirea pământului, crearea de organe ale puterii, lărgirea organizaţiilor de partid şi formarea de forţe armate locale) cel mai mare pericol îl reprezintă fărâmiţarea forţelor şi lipsa de atenţie faţă de sarcina creării unei baze trainice în Regiunea roşie centrală.</p>', '<p><a id="p6"></a>Înfrângerile suferite de unele mici regiuni ale puterii roşii fie că au fost determinate de lipsa condiţiilor obiective favorabile, fie că au fost consecinţa unor greşeli tactice subiective. Iar tactica a fost greşită pentru că noi nu înţelegeam clar deosebirea dintre cele doua perioade — perioada de stabilizare vremelnică a puterii claselor dominante şi perioada de sciziune din sânul lor. Unii tovarăşi au fost şi în perioada stabilizării vremelnice a puterii claselor dominante pentru concentrarea forţelor, pentru o înaintare impetuoasă şi chiar pentru organizarea apărării regiunilor mari numai cu forţele Gărzii roşii, ca şi cum n-ar fi ştiut deloc că inamicul, pe lângă cetele moşiereşti, concentrase, în vederea unei lovituri, şi unităţi militare regulate. În domeniul muncii pe teren, tovarăşii au neglijat însă cu desăvârşire sarcina creării unei baze trainice în Regiunea centrală şi, neţinând seama de posibilităţile subiective, au tins numai spre lărgirea nelimitată a teritoriului. Ei taxau drept „conservatori“ pe toţi aceia care propuneau ca în operaţiunile militare să se meargă pe linia desfăşurării treptate a operaţiunilor, iar în munca pe teren să se concentreze forţe în vederea creării unei baze trainice în Regiunea centrală pentru a fi la adăpost de eventualitatea unei înfrângeri. Aceste concepţii greşite au şi fost cauza principală a înfrângerii suferite în august anul acesta în Regiunea de graniţă Hunan—Ţziansi şi a înfrângerii concomitente a corpului al 4-lea al Armatei roşii în partea de Sud a provinciei Hunan.</p>', '<p><a id="p7"></a>Munca în Regiunea de graniţă Hunan—Ţziansi a început din octombrie anul trecut. Pe atunci în judeţe nu rămăseseră deloc organizaţii de partid, iar dintre forţele armate locale numai detaşamentele lui Iuan Ven-ţai şi Van Ţzo, situate în apropiere de Ţzinganşan, aveau câte 60 de puşti, şi acelea tot uzate; iar în patru judeţe — Iunsin, Lianhua, Cialin şi Linsian — tuhao-ii şi leşen-ii luaseră detaşamentelor ţărăneşti de autoapărare toate armele; starea de spirit revoluţionară a maselor populare a fost înnăbuşită. Dar încă în februarie anul acesta în judeţele Ningan, Iunsin, Cialin şi Suiciuan au fost create comitete judeţene de partid, în Linsian — comitetul raionului special, iar în Lianhua s-a trecut la crearea unei organizaţii de partid şi a fost stabilită legătura cu comitetul judeţean de partid din Vanan. În toate judeţele, în afară de Linsian, au apărut mici detaşamente armate locale. În judeţele Ningan, Cialin, Suiciuan şi Iunsin, în special în ultimele două, erau întreprinse adeseori acţiuni armate de partizani destul de reuşite, care aveau ca scop răsturnarea tuhao-ilor şi leşen-ilor şi ridicarea maselor. Pe atunci revoluţia agrară nu luase încă un caracter îndeajuns de profund. Organele puterii purtau denumirea de „guverne ale muncitorilor, ţăranilor şi soldaţilor“. În armată au fost organizate comitete de soldaţi. <a href="javascript:void(0);" id="n69">[69]</a> Atunci când unităţile militare acţionau dispersat, pentru conducerea lor erau create comitete de campanie. Organul de partid superior de conducere era în acea perioadă comitetul de front (secretar al comitetului era Mao Ţze-dun), numit de comitetul de partid al provinciei Hunan în timpul „Răscoalei recoltei de toamnă“. La începutul lui martie acest comitet de front a fost reorganizat, la cererea comitetului special de partid al părţii de sud a Hunanului, într-un comitet de divizie (secretar al comitetului a devenit He Tin-in) — organ de partid care conducea numai organizaţiile de partid din armată şi nu avea dreptul să se amestece în treburile organizaţiilor de partid locale. În acelaşi timp, la cererea comitetului special de partid din Hunanul de Sud, unităţile militare aflate sub comanda iui Mao Ţze-dun au fost mutate în partea de Sud a Hunanului, fapt în urma căruia Regiunea de graniţă a fost ocupată de inamic şi s-a aflat mai bine de o lună în mâna lui. La sfârşitul lui martie trupele noastre din Hunanul de Sud au fost înfrânte, iar în Aprilie unităţile lui Ciu De şi Mao Ţze-dun, precum şi detaşamentele de ţărani din Hunanul de Sud, s-au retras în judeţul Ningan şi au trecut la crearea şi consolidarea unei noi baze revoluţionare de sprijin la hotarul dintre provinciile Hunan şi Ţziansi.</p>', '<p><a id="p8"></a>Crearea după aprilie a bazei revoluţionare la hotarul dintre provinciile Hunan şi Ţziansi a avut loc într-o perioadă de stabilizare vremelnică a puterii claselor dominante în Sud; expediţiile trupelor reacţionare trimise din provinciile Hunan şi Ţziansi pentru „operaţiuni de pedepsire“ numărau cel puţin 8—9 regimente, iar câteodată şi până la 18 regimente. Dar forţele noastre armate, care nu numărau nici 4 regimente, au luptat împotriva inamicului timp de 4 luni, lărgind zi de zi teritoriul bazei revoluţionare, adâncind revoluţia agrară, lărgind organizarea puterii masselor populare, sporind efectivul Armatei roşii şi al Gărzii roşii; toate acestea au fost rezultatul politicii juste a organizaţiilor de partid (locale şi din armată) din Regiunea de graniţă Hunan-Ţziansi. Politica comitetului special de partid al Regiunii de graniţă (secretar Mao Ţze-dun) şi a comitetului de partid din armată (secretar Cen I) consta pe atunci: în lupta hotărâtă împotriva duşmanilor; în crearea de organe ale puterii în partea centrală a lanţului muntos Losiaoşan; în lupta împotriva tendinţei de a semăna panică; în adâncirea revoluţiei agrare pe teritoriul bazei revoluţionare; în acordarea de ajutor de către organizaţiile de partid din armată organizaţiilor de partid locale în creşterea lor; în acordarea de ajutor de către trupele regulate în dezvoltarea forţelor armate locale; în aplicarea tacticii defensive în ceea ce priveşte provincia Hunan, unde puterea claselor dominante este relativ puternică, şi în aplicarea tacticii ofensive în ceea ce priveşte provincia Ţziansi, unde puterea acestora este mai slabă; în statornicirea noastră prin toate mijloacele în raionul Iunsin şi în întărirea bazei de sprijin din Iunsin cu forţele maselor; în pregătirea condiţiilor pentru o luptă îndelungată; în concentrarea unităţilor Armatei roşii pentru a da la momentul potrivit lovituri duşmanului care ataca; în lupta împotriva dispersării trupelor, pentru a nu fi zdrobite de inamic pe părţi; în aplicarea tacticii înaintării în valuri pentru lărgirea bazei de sprijin; în lupta împotriva tacticii ofensivei cu scop de rupere. Numai justeţea acestor principii tactice îmbinată cu relieful favorabil pentru luptă al Regiunii de graniţă şi cu lipsa unităţii depline în rândurile trupelor inamice care înaintau din provinciile Hunan şi Ţziansi ne-a asigurat timp de 4 luni, din aprilie până în iulie, o serie de victorii militare şi lărgirea bazei de sprijin revoluţionare cu forţele maselor populare.</p>', '<p><a id="p9"></a>Deşi forţele inamicului întreceau de câteva ori forţele noastre, el nu numai că n-a putut să nimicească această bază revoluţionară, dar n-a putut nici să împiedice lărgirea ei mai departe, influenţa acestei baze asupra provinciilor Hunan şi Ţziansi crescând din zi în zi. Singura cauză a înfrângerii din august a fost faptul că o parte dintre tovarăşi, neînţelegând că în această perioadă a survenit o stabilizare vremelnică în lagărul claselor dominante, au dus o politică care trebuie aplicată în perioadele de sciziune politică în sânul claselor dominante şi au întreprins o ofensivă cu scop de rupere cu forţe dispersate în partea de Sud a Hunanului; aceasta a dus la înfrângere atât în Regiunea de graniţă, cât şi în Sudul provinciei Hunan. Du Siu-ţzin, reprezentantul comitetului de partid al provinciei Hunan, şi Ian Kai-min, secretarul comitetului special de partid al Regiunii de graniţă, numit în acest post de comitetul provinciei Hunan, au profitat de faptul că Mao Ţze-dun, Iuan Si-sian şi alţi tovarăşi, care susţineau energic un alt punct de vedere, se aflau în timpul acela departe, în Iunsin. Neanalizând situaţia existentă pe atunci şi ignorând hotărârea şedinţei comune a comitetului special de partid, a comitetului de partid din armată şi a comitetului judeţean de partid din Iunsin (care nu erau de acord cu părerea comitetului provinciei Hunan), Du Siu-ţzin şi Ian Kai-min nu voiau să ştie de nimic în afară de îndeplinirea întocmai a directivei comitetului provinciei Hunan cu privire la înaintarea în direcţia părţii de Sud a Hunanului. Ei s-au lăsat influenţaţi de stările de spirit din regimentul 29 al Armatei roşii (format din ţărani din judeţul Ician), care căuta să se eschiveze de la luptă şi să se întoarcă la locurile de baştină; aceasta a dus la înfrângere atât în Regiunea de graniţă, cât şi în partea de Sud a Hunanului.</p>', '<p><a id="p10"></a>Încă înainte, în preajma lui 10 iulie, corpul al 8-lea al trupelor din Hunan ale inamicului, de sub comanda lui U Şan, a invadat judeţul Ningan, iar apoi a înaintat în judeţul Iunsin, dar neputând să angajeze o luptă (în acest timp trupele noastre s-au deplasat pe căi lăturalnice şi s-au îndepărtat de inamic) şi temându-se de populaţia de pe teritoriul nostru s-a retras în grabă prin Lianhua în Cialin. Între timp principalele forţe ale Armatei roşii, care înaintau din Ningan în judeţele Linsian şi Cialin, şi-au schimbat la Linsian planul şi s-au îndreptat spre partea de Sud a Hunanului, iar cele cinci regimente ale corpului al 3-lea al trupelor din Ţziansi ale inamicului, de sub comanda generalilor Van Ţziun şi Ţzin Han-din, precum şi cele şase regimente ale corpului al 6-lea, de sub comanda generalului Hu Ven-dou, au început împreună ofensiva împotriva Iunsinului. Noi aveam în acest timp în Iunsin numai un singur regiment, care, sprijinit fiind de masele largi şi folosind metoda loviturilor concentrice, caracteristică războiului de partizani, a încercuit şi a ţinut în loc timp de 25 de zile în împrejurimile capitalei de judeţ Iunsin, pe o rază de 30 de li, 11 regimente ale inamicului. Numai în urma unui atac înverşunat al inamicului au căzut la început Iunsinul, iar apoi Lianhua şi Ninganul. În acest timp, în rândurile trupelor din Ţziansi ale inamicului au izbucnit pe neaşteptate disensiuni interne, corpul al 6-lea al lui Hu Ven-dou s-a retras în grabă şi a angajat lângă Cianşu o luptă cu corpul al 3-lea al lui Van Ţziun. Celelalte 5 regimente din Ţziansi s-au retras şi ele în grabă în oraşul Iunsin. Dacă forţele noastre principale n-ar fi fost aruncate din Ţziansi în partea de Sud a Hunanului, am fi putut să zdrobim pe acest inamic, să lărgim teritoriul bazei de sprijin într-atât încât să înglobeze judeţele Ţzian, Anfu şi Pinsian şi să unim acest teritoriu cu judeţele Pinţzian şi Liuian. Dar forţele noastre principale nu mai erau aici, iar singurul regiment care ne rămăsese era extrem de extenuat, şi de aceea s-a hotărât ca o parte din trupe împreună cu detaşamentele lui Iuan Ven-ţai şi Van Ţzo să fie lăsate pentru apărarea Ţzinganşanului, iar eu să plec cu unităţile mele în judeţul Guidun pentru a întâlni forţele noastre principale şi a le întoarce înapoi. În acest timp forţele noastre principale se retrăseseră din partea de Sud a Hunanului în Guidun şi la 23 august am făcut joncţiunea cu ele în Guidun.</p>', '<p><a id="p11"></a>Încă de la mijlocul lui iulie, când principalele forţe ale Armatei roşii abia sosiseră în Linsian, întreg efectivul regimentului 29, care se distingea prin instabilitatea sa politică, a început să ceară să fie trimis acasă, în Hunanul de Sud, şi a refuzat să se supună ordinelor; regimentul 28 obiecta împotriva plecării în Hunanul dc Sud, dar fiindcă dorea să meargă în Sudul Ţziansiului nici el nu voia să se întoarcă în Iunsin. Du Siu-ţzin aţâţa stările de spirit nesănătoase din regimentul 29, iar comitetul de partid din armată n-a ştiut să împiedice acest lucru, şi principalele forţe ale Armatei roşii au plecat la 17 iulie din Linsian în direcţia Cenciou. La 24 Iulie ele au intrat în luptă lângă Cenciou cu trupele inamice ale lui Fan Şi-şen. Această luptă a început cu şanse de succes pentru principalele noastre forţe, dar s-a terminat cu o înfrângere, şi ele au ieşit din luptă. După aceasta regimentul 29 a plecat în mod samavolnic acasă, în Ician, fapt în urma căruia o parte din el a fost nimicită la Lecian de banda lui Hu Fân-cian, iar o altă parte s-a împrăştiat prin judeţele Cenciou şi Ician, ne mai aflându-se ulterior nimic despre soarta ei; în ziua aceea s-au întors în rândurile armatei cel mult 100 de oameni. Din fericire, regimentul 28, care alcătuia grosul forţelor noastre, suferise pierderi mici, şi la 18 august trupele noastre au pus stăpânire pe Guidun. La 23 August s-a făcut joncţiunea principalelor forţe cu unităţile sosite din Ţzinganşan şi s-a hotărât să ne întoarcem din nou în Ţzinganşan prin Ciunii şi Şaniu. La sosirea în Ciunii comandantul de batalion Iuan Ciun-ţiuan ne-a trădat şi a luat cu sine o companie şi o baterie de artilerie; şi deşi noi l-am ajuns din urmă şi am întors înapoi ambele subunităţi, în această acţiune a pierit comandantul regimentului Van Er-cio. La 30 August unităţile trupelor din Hunan şi Ţziansi ale inamicului, profitând de faptul că trupele noastre nu reuşiseră încă să se întoarcă, au atacat Ţzinganşanul. Garnizoana noastră, care se compunea din mai puţin de un batalion, folosind terenul greu accesibil, a opus rezistentă şi a zdrobit pe inamic, apărând astfel această bază.</p>', '<p><a id="p12"></a>Înfrângerea din august a fost provocată de următoarele cauze: 1) de pierderea de către comandanţii şi ostaşii uneia dintre unităţile noastre a capacităţii de luptă din cauza instabilităţii şi a tendinţei de a se întoarce acasă; de insuficienta activitate a comandanţilor şi ostaşilor unei alte unităţi, care nu doreau să meargă în partea de Sud a Hunanului; 2) de istovirea ostaşilor noştri în urma marşului lung în timpul celei mai mari arşiţe; 3) de izolarea trupelor noastre, provocată de faptul că ele au întreprins o înaintare impetuoasă la sute de li de Linsian şi au pierdut legătura cu Regiunea de graniţă; 4) de transformarea ofensivei în cea mai pură aventură militară, întrucât masele populare din partea de Sud a Hunanului nu se ridicaseră; 5) de lipsa de informaţii cu privire la situaţia inamicului; 6) de neînţelegerea de către comandanţi şi ostaşi a însemnătăţii operaţiunii, ca urmare a faptului că munca de pregătire a fost dusă prost.</p>', '<h5 id="sigil_toc_id_30" style="text-align: center;"><a id="p13"></a>Situaţia actuală a bazei revoluţionare de sprijin</h5>', '<p><a id="p14"></a>Începând din aprilie anul acesta, regiunea roşie s-a mărit treptat. După ce la 23 iunie în lupta de la Luniuancou (la hotarul dintre judeţele Iunsin şi Ningan) am zdrobit pentru a patra oară trupele din Ţziansi ale inamicului, Regiunea noastră de graniţă a cunoscut o perioadă de mare înflorire; în acest timp ea cuprindea în total trei judeţe — Ningan, Iunsin şi Lianhua — mici părţi din judeţele Ţzian şi Anfu, precum şi partea de Nord a judeţului Suiciuan şi partea de Sud-Est a judeţului Linsian; cea mai mare parte a pământului fusese împărţită şi se efectua împărţirea pământului rămas; pretutindeni erau create organe judeţene şi de plasă ale puterii; în judeţele Ningan, Iunsin, Lianhua şi Suiciuan existau organe judeţene aie puterii şi a fost format un guvern al Regiunii de graniţă; pretutindeni erau organizate la sate detaşamente de răsculaţi formate din muncitori şi ţărani, iar în raioane şi judeţe — detaşamente ale Gărzii roşii. În iulie a început ofensiva trupelor din Ţziansi ale inamicului, iar în august trupele din Hunan şi Ţziansi au atacat cu forţe unite Ţzinganşanul. Capitalele de judeţ şi părţile de şes ale tuturor judeţelor Regiunii de graniţă au fost ocupate în întregime de inamic. Detaşamentele pentru „paza liniştei“ şi cetele moşiereşti, care erau complici ai inamicului, au dezlănţuit o teroare neînfrânată; în oraşe şi sate domnea teroarea albă. Majoritatea organizaţiilor de partid şi guvernamentale au fost zdrobite. Chiaburii şi elementele strecurate în partid au trecut unul după altul de partea inamicului. Trupele din Hunan ale inamicului au început să se retragă spre Linsian numai după lupta de la Ţzinganşan din 30 August, dar trupele din Ţziansi păstrau ca şi înainte capitalele de judeţ şi cea mai mare parte a satelor. Inamicul n-a reuşit însă să ocupe raioanele de munte, în mâinile noastre rămânând raionul de Vest şi raionul de Nord din judeţul Ningan, raionul Tianlun la Nordul, raionul Siaosiţzian la Vestul şi raionul Vannianşan la Sudul judeţului Iunsin, raionul Şansi din judeţul Lianhua, raionul Ţzinganşan din judeţul Suiciuan, raioanele Ţinşigan şi Daiuan din judeţul Linsian. În iulie şi august un regiment al Armatei roşii în cooperare cu detaşamentele judeţene ale Gărzii roşii a luptat de zeci de ori cu inamicul şi în cele din urmă s-a retras în raionul de munte, pierzând numai 30 de puşti.</p>', '<p><a id="p15"></a>În timp ce unităţile noastre se întorceau în Ţzinganşan prin judeţele Ciunii şi Şaniu, divizia a 7-a a lui Liu Şi-i, care se afla în partea de Sud a Ţziansiului, ne-a urmărit până la Suiciuan. La 13 Septembrie trupele noastre, zdrobind pe Liu Şi-i şi capturând câteva sute de puşti, au ocupat Suiciuanul şi la 26 Septembrie s-au întors în Ţzinganşan. La 1 Octombrie, după ce am repurtat victoria în lupta de lângă Ningan asupra brigăzii lui Ciou Hun-iuan din divizia lui Siun Şi-huei, am recucerit întreg judeţul Ningan. În acest moment 126 de oameni din subunitatea lui Ian Ciun-sin, care aparţinea trupelor din Hunan ale inamicului şi care se afla în judeţul Guidun, au trecut de partea noastră, şi din ei a fost format un batalion cu destinaţie specială, al cărui comandant a fost numit Bi Cian-iun. La 9 Noembrie trupele noastre au zdrobit lângă Ningan şi Luniuancou un regiment din brigada lui Ciou Hun-iuan. În ziua următoare ara ocupat Iunsinul, iar apoi ne-am retras din nou în Ningan. În prezent regiunea noastră constituie un teritoriu compact, care se întinde ca o fâşie îngustă dinspre Sud spre Nord, de la versanţii sudici ai Ţzinganşanului în judeţul Suiciuan până la hotarul judeţului Lianhua la Nord, înglobând întreg judeţul Ningan şi părţi din judeţele Suiciuan, Linsian şi Iunsin. În afară de aceasta, în mâna noastră se află raionul Şansi din judeţul Lianhua, raioanele Tianlun şi Vannianşan din judeţul Iunsin, deşi acestea din urmă nu sunt destul de trainic unite cu teritoriul principal. Inamicul încearcă să nimicească baza noastră pe calea ofensivei armate şi a blocadei economice, iar noi ne pregătim să zdrobim ofensiva lui.</p>', '<h5 id="sigil_toc_id_31" style="text-align: center;"><a id="p16"></a>Probleme militare</h5>', '<p><a id="p17"></a>Lupta Regiunii de graniţă a luat forme pur militare, partidul şi masele trebuind să fie militarizate. Chestiunea cum trebue sa fie respins duşmanul, cum trebue să luptăm a devenit o chestiune fundamentală a vieţii noastre de fiecare zi. Crearea şi statornicirea bazei revoluţionare necesită forţă armată. Acolo unde nu există forţe armate sau nu sunt suficiente, sau unde în lupta împotriva inamicului se aplică o tactică greşită, acolo inamicul pune imediat stăpânire pe teritoriu. Această luptă se ascute pe zi ce trece, în faţa noastră ridicându-se probleme extraordinar de complexe şi de serioase.</p>', '<p><a id="p18"></a>Armata roşie a Regiunii de graniţă s-a format: 1) din vechile unităţi ale lui E Tin şi He Lun venite din Ciao-ciou şi Svatou; <a href="javascript:void(0);" id="n70">[70]</a> 2) din fostul regiment de pază al guvernului naţional din Ucian; <a href="javascript:void(0);" id="n71">[71]</a> 3) din ţărani din judeţele Pintzian şi Liuian; <a href="javascript:void(0);" id="n72">[72]</a> 4) din ţărani din partea de Sud a Hunanului <a href="javascript:void(0);" id="n73">[73]</a> şi din muncitori din Şuicouşan; <a href="javascript:void(0);" id="n74">[74]</a> 5) din soldaţii luaţi prizonieri din unităţile generalilor Siui Che-sian, Tan Şen-ci, Bai Ciun-si, Ciu Pei-de, U Şan, Siun Şi-huei; 6) din ţărani din diferite judeţe ale Regiunii de graniţă. Dar după un an şi ceva de lupte, din efectivul iniţial al vechilor unităţi ale lui E Tin şi He Lun, al regimentului de pază şi al detaşamentelor de ţărani din judeţele Pinţzian şi Liuîan n-a mai rămas decât o treime. Pierderile în morţi şi răniţi în rândurile ţăranilor veniţi în armată din Hunanul de Sud sunt de asemenea mari. De aceea, deşi primele patru categorii constituie până astăzi scheletul corpului 4 al Armatei roşii, totuşi, în ceea ce priveşte efectivul lor, ele sunt mult inferioare ultimelor două categorii. Majoritatea acestor două categorii o constitue soldaţii luaţi prizonieri de la inamic; dacă n-ar fi fost aceste completări, problema efectivului uman s-ar fi pus la noi în mod foarte acut. Totuşi la noi există un decalaj între creşterea efectivului în oameni şi creşterea numărului de puşti: arme se pierd relativ puţine, în timp ce efectivul uman suferă pierderi mari — răniti, morţi, bolnavi şî dezertori. Sperăm foarte mult că comitetul de partid al provinciei Hunan îşi va ţine promisiunea de a ne trimite muncitori din Aniuan. <a href="javascript:void(0);" id="n75">[75]</a></p>', '<p><a id="p19"></a>Armata roşie se compune parte din muncitori şi ţărani, parte din elemente declasate. Existenta unui prea mare număr de elemente declasate în rândurile Armatei roşii constitue, se înţelege, un fenomen negativ. Dar aceşti oameni ştiu să lupte, şi în asemenea împrejurări, când zilnic au loc lupte şi pierderile în morţi şi răniţi sunt însemnate, n-ar fi deloc rău dacă am reuşi să găsim chiar şi astfel de completări. Singura soluţie, dată fiind actuala stare de lucruri, este de a intensifica educaţia politică.</p>', '<p><a id="p20"></a>Majoritatea soldaţilor au venit la noi din armatele de mercenari, dar venind în Armata roşie ei se transformă dintr-odată. În primul rând, faptul că în Armata roşie a fost desfiinţat sistemul angajării face să se nască în rândurile soldatilor conştiinţa că ei nu luptă pentru alţii, ci pentru ei înşişi, pentru popor. În Armata roşie nu există până în prezent o plată regulată a salariului; se distribue numai o raţie de orez, bani pentru hrană caldă şi mici sume pentru cheltuielile mărunte. Toţi comandanţii şi ostaşii Armatei roşii proveniti dintre localnicii din Regiunea de graniţă primesc loturi de pământ; oarecare greutăţi sunt întâmpinate numai în legătură cu împărţirea pământurilor celor originari din regiunile îndepărtate.</p>', '<p><a id="p21"></a>Datorită desfăşurării muncii de educaţie politica, ostaşii Armatei roşii capătă conştiinţă de clasă, înţeleg necesitatea împărţirii pământului, a creării de organe ale puterii, a înarmării muncitorilor şi ţăranilor; ei ştiu că luptă pentru ei înşişi, pentru muncitori şi ţărani; de aceea, cu toate condiţiile grele de luptă, ei nu se plâng. În companii, batalioane şi regimente există comitete de soldaţi, care reprezintă interesele ostaşilor şi care duc muncă politică în unităţile lor şi muncă în rândurile populaţiei locale.</p>', '<p><a id="p22"></a>Instituţia comisarilor de partid, <a href="javascript:void(0);" id="n76">[76]</a> după cum a arătat experienţa, nu trebue desfiinţată, mai ales în companii, deoarece celula de partid se creează tocmai în companie, comisarul de partid jucând aici un rol deosebit de important. El trebuie să îndrume munca politico-educativă a comitetului de soldaţi, să conducă munca în rândurile populaţiei locale şi în acelaşi timp să îndeplinească funcţia de secretar al celulei de partid. După cum a arătat experienţa, acolo unde comisarul de partid al companiei este mai bun, acolo şi compania este mai sănătoasă. Comandantului de companie i-ar fi greu să se achite de aceste sarcini politice mari. Întrucât pierderile în rândurile comandanţilor inferiori sunt foarte mari, în posturile de comandanţi de plutoane şi de companii trebue să fie numiţi adesea foşti soldaţi luaţi de curând prizonieri de la inamic; unii dintre soldaţii luaţi prizonieri în lunile februarie şi martie anul acesta au şi devenit comandanţi de batalioane. La prima vedere s-ar părea că, din moment ce ne numim Armată roşie, am putea să ne lipsim de comisari. Dar aceasta este o greşală dintre cele mai grosolane. În regimentul 28, pe vremea când se afla în partea de Sud a Hunanului, a fost desfiinţată instituţia comisarilor de partid, dar apoi ea a fost reînfiinţată. A schimba denumirea comisarilor în instructori înseamnă a da prilej ca ei să fie confundaţi cu instructorii gomindanişti, pe care soldaţii luaţi prizonieri ii urăsc atât de mult. În plus, prin schimbarea denumirii nu se schimbă esenţa sistemului. De aceea am hotărât sa nu le schimbăm denumirea. Ţinând seama de faptul că pierderile în morţi şi răniţi în rândurile comisarilor de partid sunt foarte mari, am înfiinţat cursuri pentru pregătirea de comisari. Dar totodată aşteptăm din partea Comitetului Central şi a comitetelor de partid ale ambelor provincii să ne trimită cel puţin 30 de tovarăşi care să poată fi numiţi comisari de partid.</p>', '<p><a id="p23"></a>Soldatul obişnuit nu poate să lupte, decât după ce a fost instruit timp de o jumătate de an sau de un an, în timp ce soldatul nostru, intrat abia ieri în rândurile armatei, astăzi trebue să intre în luptă literalmente fără niciun fel de pregătire. Soldaţii noştri stăpânesc foarte slab tehnica artei militare şi în luptă îi salvează numai vitejia. Un răgaz îndelungat pentru a organiza instrucţia nu este posibil; nu rămâne decât să căutăm mijloace pentru a evita unele lupte şi astfel să rupem timp pentru instrucţie, dar deocamdată e greu de spus dacă acest lucru va reuşi. Pentru pregătirea de comandanţi inferiori a fost creat acum un detaşament-şcoală, format din 150 de oameni; intenţionăm să practicăm această formă de instrucţie şi în viitor. Aşteptăm din partea Comitetului Central şi a comitetelor de partid ale ambelor provincii să ne trimită un număr cât mai mare posibil de cadre de comandă — comandanţi de plutoane, de companii şi de unităţi mai mari.</p>', '<p><a id="p24"></a>Comitetul de partid al provinciei Hunan cere ca noi să acordăm atenţie condiţiilor materiale de trai ale soldaţilor, obţinând ca nivelul lor de trai să fie măcar cu ceva mai ridicat decât nivelul de trai al muncitorilor şi ţăranilor obişnuiti. Or, în momentul de faţă situaţia se prezintă invers: peste raţia de orez, fiecărui om îi revin câte 5 fâni pe zi pentru hrană caldă, dar chiar şi cu această raţie este greu să rezişti. Numai pentru plata banilor pentru hrană caldă avem nevoie de mai bine de 10.000 de iuani lunar, şi noi îi obţinem exclusiv storcând bani de la tuhao-i. <a href="javascript:void(0);" id="n77">[77]</a> În ceea ce priveşte aprovizionarea întregii armate de 5.000 de oameni cu echipament de iarnă, avem vată, dar nu ne ajunge pânza. Cu tot frigul care s-a lăsat, mulţi ostaşi merg încă în echipamentul de vară, îmbrăcând un rând de haine peste altul. E bine că ne-am deprins cu greutăţile şi că în aceste împrejurări toţi îndură aceleaşi lipsuri: fiecare, de la comandantul de corp de armată până la bucătar, primeşte ca supliment la raţia de orez câte 5 fâni pentru hrana caldă; dacă pentru cheltuielile mărunte se dau câte 20 de fâni, toţi primesc câte 20, dacă se dau câte 40 — toţi primesc câte 40. <a href="javascript:void(0);" id="n78">[78]</a> De aceea ostaşii nu se plâng de nimic.</p>', '<p><a id="p25"></a>După fiecare luptă sunt răniţi. Din cauza subnutriţiei, a frigului şi din alte cauze, mulţi comandanţi şi ostaşi se îmbolnăvesc. Spitalul Armatei roşii este situat în munţi; acolo oamenii sunt trataţi după regulile medicinei chineze şi europene, dar medicii şi medicamentele nu ajung. Acum în spital se află pentru tratament peste 800 de oameni. Comitetul de partid al provinciei Hunan a promis că ne va ajuta cu medicamente, dar până acum nu le-a trimis. Rugăm din nou Comitetul Central şi ambele comitete provinciale de partid să ne trimită câţiva medici care cunosc medicina europeană şi o cantitate oarecare de iod în tablete.</p>', '<p><a id="p26"></a>Cu toata aprovizionarea şi echiparea sărăcăcioasă şi cu toate luptele nesfârşite, noi ne menţinem ca şi înainte ferm, şi aceasta se explică nu numai prin rolul conducerii de partid, dar şi prin aplicarea în armată a principiilor democratice. Comandanţii nu bat pe ostaşi; ostaşii şi comandanţii sunt aprovizionaţi în mod egal; soldaţii se bucură de libertatea întrunirilor şi a cuvântului; au fost desfiinţate ceremoniile inutile; treburile gospodăreşti sunt conduse în văzul tuturor. Ostaşii se ocupă ei înşişi de aprovizionare, reuşind ca din cel 5 fâni care li se dau zilnic pentru hrană caldă să mai economisească ceva bani pentru cheltuielile mărunte, această aşa zisă „economie de merinde“ reprezentând circa 60—70 de veni de om pe zi. Toate acestea plac foarte mult ostaşilor, în special celor noi din rândurile prizonierilor, care simt că armata gomindanistă şi trupele noastre reprezintă două lumi diferite. Deşi ei văd că în Armata roşie condiţiile materiale sunt mai proaste decât în cea albă, în schimb aici ei sunt eliberaţi din punct de vedere spiritual. Influenţa principiilor democratice face ca soldatul care încă ieri, când lupta de partea inamicului, nu dădea dovadă de curaj, astăzi să lupte în mod strălucit în rândurile Armatei roşii. Armata roşie este asemenea unui cuptor în care soldaţii luaţi prizonieri sunt supuşi dintr-odată retopirii. În China democraţia este necesară nu numai poporului, ea este necesară şi armatei. Regimul democratic din armată va constitui un foarte important instrument de zdrobire a armatei feudale mercenare. <a href="javascript:void(0);" id="n79">[79]</a></p>', '<p><a id="p27"></a>Acum în organizaţia de partid există patru verigi — celulele de companie, comitetele de batalion, comitetele de regiment şi comitetul de corp. În companie se creează celula, iar în grupă — grupa de partid. Dacă Armata roşie, luptând în cele mai grele condiţii, rămâne de neînvins, una din condiţiile principale ale acestui fapt o constitue principiul organizării celulelor în companii. Acum doi ani organizaţiile noastre din armata gomimdanistă nu exercitau deloc influenţa asupra masei soldaţilor; chiar în unităţile lui E Tin <a href="javascript:void(0);" id="n80">[80]</a> nu exista celulă decât în regiment; de aceea nu am putut să rezistăm unor încercări serioase. Acum raportul numeric dintre membrii de partid şi cei fără partid din Armata roşie este aproximativ 1 : 3, adică în medie la fiecare patru oameni unul este membru de partid. De curând a fost adoptată hotărârea de a mări numărul membrilor de partid în unităţile din armata de operaţii, în aşa fel ca în ele să existe un număr egal de comunişti şi de nemembri de partid. <a href="javascript:void(0);" id="n81">[81]</a> În momentul de faţă ducem lipsă de secretari de celulă de companie buni şi rugăm Comitetul Central să ne trimită pentru această muncă cât mai mulţi oameni dintre activiştii pentru care e primejdios să rămână acolo unde lucrează acum. Aproape toţi activiştii care au venit la noi din partea de Sud a Hunanulut duc muncă de partid în armată. În August însă o parte din oamenii noştri s-au împrăştiat în Hunanul de Sud şi acum nu avem pe cine să desemnăm pentru această muncă.</p>', '<p><a id="p28"></a>Forţele noastre armate locale se împart în detaşamente ale Gărzii roşii şi detaşamente de răsculaţi formate din muncitori şi ţărani. Detaşamentele de răsculati sunt înarmate cu suliţe şi puşti cu alice. Din punct de vedere organizatoric, unitatea este plasa; în fiecare plasă există un detaşament al cărui efectiv depinde de mărimea plăşii. Aceste detaşamente au ca sarcină să reprime contrarevoluţia, să păzească organele puterii de plasă, iar atunci când apare inamicul să ajute unităţile Armatei roşii şi detaşamentele Gărzii roşii în luptă. Detaşamentele de răsculaţi au fost create pentru prima oară în Iunsin, la început ca organizaţie ilegală, iar după cucerirea puterii în întregul judeţ ca organizaţie legală. Acest sistem a fost extins acum în toate judeţele Regiunii de graniţă, vechile denumiri ale detaşamentelor fiind menţinute fără schimbări. Detaşamentele Gărzii roşii sunt înarmate în special cu puşti cu cinci focuri, dar au şi puşti cu nouă focuri şi cu un foc. Numărul puştilor pe judeţe este următorul: judeţul Ningan — 140, Iunsin — 220, Lianhua — 43, Cialin — 50, Linsian — 90, Suiciuan — 130, Vanan — 10; în total — 683. Cea mai mare parte a puştilor a fost primită de la Armata roşie; o parte mai mică a fost capturată de la duşman. Detaşamentele Gărzii roşii din toate judeţele duc în majoritatea lor lupte permanente cu detaşamentele pentru „paza liniştii“ şi cu cetele create de către tuhao-i şi leşen-i, capacitatea de luptă a Gărzii roşii crescând din zi în zi.</p>', '<p><a id="p29"></a>Înainte de „putsch-ul de la 21 Mai“ <a href="javascript:void(0);" id="n82">[82]</a> în toate judeţele existau detaşamente ţărăneşti de autoapărare. Numărul puştilor de care dispuneau era următorul: Iusian — 300, Cialin — 300, Linsian — 60, Suiciuan — 50, Iunsin — 80, Lianhua — 60, Ningan — 60 (detaşamentele lui Iuan Ven-ţai), Ţzinganşan — 60 (detaşamentele lui Van Ţzo); în total — 970. După „putsch-ul de la 21 Mai“, numai detaşamentele lui Iuan Ven-ţai şi Van-Ţzo şi-au păstrat armele; în afară de aceasta au mai rămas încă 6 puşti în judeţul Suiciuan şi una în judeţul Lianhua, toate celelalte arme fiind luate de tuhao-i şi leşen-i. Faptul că detaşamentele ţărăneşti de autoapărare n-au fost în stare să-şi păstreze armele este rezultatul unei linii oportuniste. Acum detaşamentele Gărzii roşii din judeţe tot mai duc o lipsă acută de arme; ele au mult mai puţine puşti decât tuhao-ii şi leşen-ii; de aceea Armata roşie trebue să ajute ca şi înainte detaşamentele Gărzii roşii cu arme. Armata roşie trebue să ajute prin toate mijloacele populaţia să se înarmeze, cu condiţia ca aceasta să nu ducă la scăderea propriei ei capacităţi de luptă.</p>', '<p><a id="p30"></a>Conform regulamentului adoptat de noi, fiecare batalion al Armatei roşii se compune din 4 companii cu 75 de puşti de companie; incluzând însă compania cu destinaţie specială, compania de mitraliere şi compania de aruncătoare de mine, statul-major al regimentului şi cele trei state-majore ale batalioanelor, revin pe regiment 1.075 de puşti. Puştile capturate în luptă sunt date, după posibilităţi, pentru înarmarea detaşamentelor locale. Comandanţii Gărzii roşii sunt numiţi dintre oamenii trimişi de judeţe in detaşamentul-şcoală organizat de Armata roşie şi care au căpătat acolo o pregătire. Trebue să se reducă treptat trimiterea din Armata roşie a oamenilor originari din regiunile depărtate în calitate de comandanţi ai detaşamentelor locale. Ciu Pei-de, la rândul său, îşi înarmează detaşamentele pentru „paza liniştii“ şi cetele moşiereşti; prin efectivul şi capacitatea lor de luptă, detaşamentele înarmate ale tuhao-ilor şi leşen-ilor din toate judeţele Regiunii de graniţă reprezintă o forţă destul de considerabilă; cu atât mai mult, deci, sporirea forţelor noastre armate roşii locale nu poate să sufere nici cea mai mică amânare.</p>', '<p><a id="p31"></a>Principiul Armatei roşii este concentrarea forţelor, în timp ce principiul Gărzii roşii este dispersarea forţelor. În actuala perioadă de stabilizare relativă a puterii reacţionare, când inamicul este în stare să strângă şi sâ arunce împotriva Armatei roşii forţe armate însemnate, dispersarea forţelor Armatei roşii este dezavantajoasă. Experienţa noastră ne arată că, în condiţiile dispersării forţelor, noi sufeream aproape întotdeauna înfrângeri, în timp ce, în condiţiile, concentrării forţelor împotriva unui inamic care dispunea de forţe mai mici, egale sau ceva mai mari decât ale noastre, noi repurtam de obicei victorii. Regiunea pe care, potrivit indicaţiei Comitetului Central, acţiunile detaşamentelor de partizani trebuiau s-o cuprindă se întinde pe o suprafaţă de câteva mii de li şi este prea mare pentru noi; noi credem că o asemenea directivă a Comitetului Central se explică prin supraaprecierea forţelor noastre. Pentru detaşamentele Gărzii roşii este mai avantajos însă să-şi disperseze forţele, şi acum în toate judeţele ele aplică metoda ducerii operaţiunilor cu forţe dispersate.</p>', '<p><a id="p32"></a>Cele mai eficace forme ale propagandei noastre în rândurile trupelor inamicului s-au dovedit a fi eliberarea prizonierilor şi tratarea soldaţilor răniţi ai inamicului. În rândurile soldaţilor şi comandanţilor de batalioane, companii şi plutoane ai inamicului care au căzut prizonieri la noi ducem imediat muncă de agitaţie şi îi împărţim în două grupuri: într-unul includem pe cei care doresc să rămână, iar în celălalt pe cei care doresc să plece; pe aceştia din urmă îi lăsăm să plece, dându-le bani de drum. Aceasta desminte dintr-odată propaganda  mincinoasă a inamicului, care susţine că, chipurile, „bandiţii comunişti ucid pe toată lumea fără discernământ“. Iată de ce organul lui Ian Ci-şen, revista „Divizia a 9-a“, vorbind despre metodele noastre, remarcă cu mâhnire: „Ce perfidie!“. Ostaşii Armatei roşii înconjoară cu grijă pe prizonieri, şi la plecare îi conduc cu căldură, iar soldaţii prizonieri care pleacă, în cuvântările pe care le rostesc la „adunările de rămas bun în cinstea noilor fraţi“, îşi exprimă recunoştinţa lor fierbinte faţă de noi.</p>', '<p><a id="p33"></a>Tratarea soldaţilor răniţi ai inamicului este deasemenea o măsură foarte eficace. Duşmanii mai cu scaun la cap, de felul lui Li Ven-bin, au început în ultimul timp să ne imite: ei nu mai ucid pe prizonieri şi au început să trateze pe răniţii căzuţi prizonieri. Totuşi în luptele ulterioare se întâmplă că oamenii noştri se întorc cu arme cu tot; au şi fost semnalate în două rânduri asemenea cazuri.</p>', '<p><a id="p34"></a>În afară de aceasta, noi folosim intens mijloace vizuale de propagandă — afişe etc. De îndată ce sosim într-o localitate oarecare, zidurile ei se acoperă de lozincile noastre. Dar nouă ne lipsesc oameni care să ştie să deseneze, şi rugăm Comitetul Central şi comitetele de partid ale ambelor provincii să ne trimită câţiva pictori.</p>', '<p><a id="p35"></a>Bazele militare. Prima bază o constituie munţii Ţzinganşan, situaţi la hotarul dintre cele patru judeţe — Nin-gan, Linsian, Suiciuan şi Iunsin. Pe versantul de Nord al acestor munţi se află satul Maopin din judeţul Ningan, pe versantul de Sud — satul Huaniao din judeţul Suiciuan; distanţa dintre aceste aşezări este de 90 de li. Pe versantul de Est se află satul Naşan din judeţul Iunsin, pe cel de Vest se află satul Şuicou din judeţul Linsian; distanţa dintre ultimele doua aşezări este de 80 de li. Circonferinţa bazei este de 550 de li, începând de la Naşan prin Luniuancou (judeţul Iunsin), Sincen, Maopin, Dalun (judeţul Ningan), Şidu, Şuicou, Siaţun (judeţul Linsian), Inpansiui, Daiţziapu, Dafen, Duiţzâţian, Huaniao, Udouţzian, Ceiao (judeţul Suiciuan) şi până la Naşan. În munţi — la Daţzin, Siaoţzin, Şanţzin, Ciunţzin, Slaţzin, Ţâpin, Siaciuan, Sinciou, Ţaopin, Bainihu, Loiu — există câmpuri irigabile şi sate; aici se ascundeau înainte bandiţii şi trupele înfrânte: acum această regiune a devenit o bază a noastră. Dar populaţia numără aici mai puţin de 2.000 de locuitori, iar cereale se strâng mai puţin de 10.000 de dani; deaceea aprovizionarea armatei cu alimente depinde în întregime de livrările din judeţele Ningan, Iunsin şi Suiciuan. În punctele importante din punct de vedere militar din munţi au fost construite fortificaţii. Aici se găsesc spitalele noastre militare, atelierele de croitorie, depozitele de armament şi serviciile de spate ale regimentelor. Acum proviziile se aduc în munţi din judeţul Ningan. Dacă aprovizionarea va fi îndeajuns de bine organizată, duşmanul nu va pătrunde aici. A doua bază o constitue munţii Ţziulunşan, de la punctul de întâlnire al hotarelor dintre judeţele Ningan, Iunsin, Lianhua şi Cialin. Ca importanţă, această bază vine după cea din Ţzinganşan, dar ea este cea mai adâncă bază de spate a forţelor armate locale din cele patru judeţe amintite, şi aici deasemenea au fost construite fortificaţii. Pentru bazele de sprijin roşii, înconjurate din toate părţile de teritorii ale puterii albe, folosirea ţinuturilor muntoase greu de străbătut constituie o necesitate vitală.</p>', '<h5 id="sigil_toc_id_32" style="text-align: center;"><a id="p36"></a>Problema agrară</h5>', '<p><a id="p37"></a><span class="spt">Situaţia pământurilor în Regiunea de graniţă</span>. Aproximativ peste 60% din întreg pământul se află în mâna moşierilor şi mai puţin de 40% în mâna ţăranilor. În provincia Ţziansi, cea mai mare concentrare a posesiunilor funciare este în judeţul Suiciuan, unde circa 80% din pământ aparţine moşierilor. După acesta urmează judeţul Iunsin, unde în mâna moşierilor este concentrat aproximativ 70% din pământ. În judeţele Vanan, Ningan şi Lianhua sunt ceva mai mulţi ţărani proprietari, dar şi aici cea mai mare parte a pământului, circa 60%, aparţine moşierilor, în timp ce ţăranilor le aparţine numai 40%. În judeţele Cialin şi Linsian din provincia Hunan, în mâna moşierilor se află circa 70% din pământ.</p>', '<p><a id="p38"></a><span class="spt">Despre păturile intermediare</span>. Dată fiind această situaţie a pământurilor, marea majoritate a populaţiei poate să sprijine confiscarea şi împărţirea întregului pământ. <a href="javascript:void(0);" id="n83">[83]</a> Dar populaţia rurală se împarte în general în trei categorii de clasă, şi anume: clasa moşierilor mari şi mijlocii, pătura intermediară a micilor moşieri şi a chiaburilor şi clasa mijlocaşilor şi a ţăranilor săraci. Interesele chiaburilor coincid adeseori cu interesele micilor moşieri. Pământul chiaburilor constituie o parte mică din întregul pământ, dar laolaltă cu pământul micilor moşieri el reprezintă destul de mult. La fel stau, probabil, lucrurile şi în întreaga ţară. În Regiunea de graniţă se duce o politică de confiscare completă şi de reîmpărţire radicală a pământului, de aceea aici sub lovitură cad atât tuhao-ii şi leşen-ii, cât şi păturile intermediare. Aceasta este politica noastră; aplicarea ei practică întâmpină însă piedici serioase din partea păturilor intermediare. În perioada iniţială a revoluţiei, păturile intermediare capitulează în aparenţă în faţa ţărănimii sărace, în fapt însă ele folosesc situaţia lor socială din trecut şi relaţiile gentilice cu scopul de a intimida ţărănimea şi a tărăgăni împărţirea pământului. Atunci însă când devine imposibil să mai tărăgăneze, micii moşieri şi chiaburii sau ascund adevărata întindere a posesiunilor lor, sau îşi opresc pământul mai fertil şi îi dau pe cel mai prost, în această perioadă ţăranii săraci, aflându-se sub influenta asupririi de veacuri şi neavând încredere în victoria revoluţiei, se lasă adeseori antrenaţi de sfaturile păturilor intermediare şi nu îndrăznesc să treacă la acţiuni energice. Acţiunile energice împotriva păturilor intermediare la sate încep numai odată cu avântul revoluţiei, după ce puterea a fost cucerită într-unul sau chiar în câteva judeţe, după ce trupele reacţiunii au fost de repetate ori înfrânte şi după ce Armata roşie şi-a demonstrat în repetate rânduri forţa. De pildă, în partea de Sud a judeţului Iunsin, unde păturile intermediare sunt mai numeroase, cazurile de tărăgănire a împărţirii pământului, precum şi de tăinuire a întinderii posesiunilor funciare sunt mai frecvente. În fapt împărţirea a început aici numai după ce Armata roşie a repurtat la 23 iunie marea victorie de la Luniuancou, iar organele raionale ale puterii au pedepsit pe câţiva oameni care tărăgănau împărţirea pământului. În toate judeţele însă sunt larg răspândite relaţiile feudalo-gentilice; adeseori populaţia unui sat întreg şi chiar a câtorva sate poartă unul şi acelaşi nume, procesul delimitării definitive a forţelor de clasă şi al desfiinţării relaţiilor gentilice neputând fi desăvârşit într-un termen scurt.</p>', '<p><a id="p39"></a><span class="spt">Trădarea păturilor intermediare în condiţiile terorii albe</span>. În perioada de avânt al revoluţiei păturile intermediare sunt lovite, şi odată cu dezlănţuirea teroarei albe trec imediat de partea duşmanului. În judeţele Iunsin şi Ningan tocmai micii moşieri şi chiaburii au servit drept călăuze trupelor reacţionare, care au incendiat casele ţăranilor cu stare de spirit revoluţionară. La ordinul reacţionarilor, micii moşieri şi chiaburii incendiau ei înşişi casele şi ridicau pe oameni, dând dovadă cu acest prilej de un curaj puţin obişnuit.</p>', '<p><a id="p40"></a>Când Armata roşie s-a întors în Ningan, Sincen, Gucen, Lunşi, câteva mii de ţărani, influenţaţi de agitaţia reacţionarilor care afirmau că „partidul comunist îi va ucide“, au fugit împreună cu reacţionarii în Iunsin. Şi numai când am început să desfăşurăm propaganda, explicând că noi nu ucidem pe ţăranii care au fugit la duşman şi că salutăm întoarcerea lor pentru strângerea recoltei, o parte din ţărani s-au întors treptat.</p>', '<p><a id="p41"></a>În perioada de reflux al revoluţiei în întreaga ţară, imposibilitatea de a ţine în mână păturile intermediare constituie cea mai mare greutate pentru bazele revoluţionare. Principala cauză a trecerii lor de partea duşmanului o constitue faptul că loviturile date acestor pături de revoluţie sunt peste măsură de grele. Dar în perioada de avânt al revoluţiei în întreaga ţară, ţărănimea săracă, simţind că are un sprijin suficient, începe să acţioneze cu mai mult curaj, iar păturile intermediare, de frică, nu îndrăznesc să se dedea la ieşiri duşmănoase. Când războiul dintre Li Ţzun-jen şi Tan Şen-ci s-a mutat în Hunan, micii moşieri din judeţul Cialin au propus pace ţăranilor, iar unii au dăruit ţăranilor în ajunul Anului nou carne de porc (deşi în acel timp Armata roşie plecase din Cialin în Suiciuan). Dar odată cu terminarea războiului dintre Li Ţzun-jen şi Tan Şen-ci toate acestea au încetat. Acum, când în ţară se ridică valul contrarevoluţiei, păturile intermediare, care au simţit pe propria lor piele loviturile revoluţiei, s-au alăturat aproape în întregime în regiunile albe tuhao-ilor şi leşen-ilor, ţărănimea săracă rămânând izolată. Aceasta este într-adevăr o problemă foarte serioasă. <a href="javascript:void(0);" id="n84">[84]</a></p>', '<p><a id="p42"></a><span class="spt">Trădarea păturilor intermediare sub influenta lipsurilor materiale</span>. Regiunile roşii şi albe aflate în luptă sunt oarecum două state duşmane. Ca rezultat al blocadei extrem de înverşunate instituite de inamic şi al atitudinii noastre greşite faţă de mica burghezie, comerţul dintre aceste regiuni a încetat aproape complet: articolele de primă necesitate — sare, ţesături, medicamente — nu ajung şi s-au scumpit; nu se mai poate exporta lemn, ceai, ulei şi alte produse ale gospodăriei ţărăneşti, afluxul de bani spre ţărani a încetat, — şi toate acestea se răsfrâng asupra populaţiei în ansamblu. Sărăcimea mai poate suporta aceste greutăţi, dar păturile mijlocii nu rezistă şi capitulează în faţa tuhao-ilor şi leşen-ilor. Dacă în lagărul tuhao-ilor, leşen-ilor şi miiitariştilor se va pune capăt discordiei şi războaielor, dacă situaţia revoluţionară nu se va dezvolta în întreaga tară, micile baze de sprijin roşii ale revoluţiei vor fi supuse unei extrem de puternice presiuni economice şi posibilitatea menţinerii lor vreme îndelungată va fi pusă sub semnul întrebării. Doar nu numai păturile mijlocii nu pot suporta o asemenea presiune economică — nu este exclusă posibilitatea ca într-o bună zi să n-o mai poată suporta nici muncitorii, nici sărăcimea, nici chiar Armata roşie. În judeţele Iunsin şi Ningan nu se găsea sare, ţesăturile şi medicamentele dispăruseră cu desăvârşire, iar despre celelalte nici să nu mai vorbim. Acum există sare în comerţ, dar ea este extrem de scumpă; ţesături şi medicamente însă, ca şi înainte, nu se găsesc. Ca şi înainte, nu se poate exporta lemn, ceai şi ulei, care sunt produse mai ales în partea de Vest a judeţelor Ningan şi Iunsin şi în partea de Nord a judeţului Suiciuan (toate aceste regiuni fac parte acum din teritoriul bazei revoluţionare). <a href="javascript:void(0);" id="n85">[85]</a></p>', '<p><a id="p43"></a><span class="spt">Criteriile folosite la împărţirea pământului</span>. La împărţirea pământului se ia ca unitate plasa, iar în regiunile de munte, unde pământul arabil este puţin, ca, de pildă, în raionul Siaoţzian, judeţul Iunsin, se iau ca unitate 3—4 plăşi; ce-i drept, aceste cazuri sunt foarte puţine. Pământul se împarte în mod egal tuturor locuitorilor din fiecare sat — bărbaţi şi femei, bătrâni şi tineri. Acum, în conformitate cu instrucţiunile Comitetului Central, am adoptat ca criteriu capacitatea de muncă: celor care pot să muncească li se dă de două ori mai mult pământ decât celor care nu pot. <a href="javascript:void(0);" id="n86">[86]</a></p>', '<p><a id="p44"></a><span class="spt">Problema concesiilor faţă de ţăranii proprietari</span>. Această problemă nu a fost încă discutată în mod amănunţit. Chiaburii din rândurile ţăranilor proprietari cer ca la împărţirea pământului să se aplice drept criteriu posibilităţile de producţie, adică să se dea mai mult pământ acelora care au mai multe braţe de muncă şi mai mult capital (inventar agricol etc.). Chiaburii îşi dau seama că împărţirea pământului în mod egal sau după numărul celor care pot să muncească este la fel de dezavantajoasă pentru ei. Ei consideră că, dând dovadă do mult zel în muncă şi având capital, ei pot să strângă recolte mai bogate. De aceea ei sunt împotriva împărţirii egalitare a pământului, căci în cazul acesta zelul lor deosebit şi surplusurile de capital nu sunt luate în consideraţie. În această chestiune noi urmăm, ca şi înainte, directivele trasate de Comitetul Central. Totuşi problema mai trebue încă discutată, iar despre rezultatul discuţiei vom raporta suplimentar atunci când vom trage anumite concluzii.</p>', '<p><a id="p45"></a><span class="spt">Impozitul funciar</span>. Impozitul funciar care se percepe în judeţul Ningan reprezintă 20% din recolta, ceea ce depăşeşte cu 5% cota prevăzută în instrucţiunile Comitetului Central. Nu este indicat să se introducă schimbări acum, când perceperea impozitului se şi efectuează; cota va fi redusă anul viitor. În afară de aceasta, în acele părţi ale judeţelor Suiciuan, Linsian şi Iunsin care fac parte din teritoriul bazei revoluţionare, regiune în întregime muntoasă, ţăranii trăiesc într-o mizerie neagră, şi de la ei nu trebue să se ia impozit. Fondurile necesare pentru acoperirea cheltuielilor guvernului şi ale Gărzii roşii le stoarcem de la tuhao-ii din regiunile albe. În ceea ce priveşte aprovizionarea Armatei roşii, orezul poate fi luat deocamdată din ceea ce se încasează în contul impozitului în judeţul Ningan, iar banii trebue storşi în întregime dela tuhao-i. În Octombrie, în cursul unui raid de partizani prin Judeţul Suiciuan, am obţinut pe această cale mal bine de 10.000 de iuani. Aceşti bani vor ajunge pentru un timp, iar pe urmă vom vedea.</p>', '<h5 id="sigil_toc_id_33" style="text-align: center;"><a id="p46"></a>Problema organelor puterii</h5>', '<p><a id="p47"></a>Au fost create pretutindeni organe judeţene, raionale şi de plasă ale puterii populare, dar denumirile lor nu corespund esenţei lor. În multe locuri nu există adunări de deputati ai muncitorilor, ţăranilor şi soldaţilor. Comitetele executive de plasă, raionale, ba chiar şi cele judeţene, sunt alese la un fel de meetinguri de masă. La asemenea meetinguri de masă, convocate fără o pregătire prealabilă, nu se pot discuta problemele şi ele nu pot fi un mijloc de educare politică a maselor. În plus, la aceste meetinguri ies uşor învingători reprezentanţii intelectualităţii sau elementele infiltrate. În unele locuri adunările de deputaţi sunt privite numai ca organe vremelnice, a căror funcţie principală este de a alege comitetele executive; după alegeri întreaga putere este concentrată în comitete şi adunările sunt date uitării. Nu se poate spune că nu avem deloc adunări de deputaţi ai muncitorilor, ţăranilor şi soldaţilor a căror esenţă să corespundă denumirii lor; avem, dar foarte puţine. Aceasta se explică tocmai prin faptul că popularizarea noului sistem de conducere şi munca educativă corespunzătoare n-au fost tăcute într-o măsură suficientă. Blestematele tradiţii ale epocii feudale, cu metodele ei dictatoriale, s-au înrădăcinat adânc în conştiinţa maselor populare şi chiar a membrilor de partid şi nu pot fi stârpite dintr-odată; rezolvând problemele, oamenii caută să aibă cât mai puţină bătaie do cap; nu le este pe plac un sistem democratic în care există „multe tărăgăneli“. Sistemul centralismului democratic se va înrădăcina în organizaţiile de masă pretutindeni şi cum trebuie numai atunci când el îşi va arăta eficacitatea în practica luptei revoluţionare şi când masele vor înţelege că ei mobilizează cel mai bine forţele poporului şi contribue cel mai mult la lupta lui. Noi elaborăm acum un statut organizatoric amănunţit al adunărilor de deputaţi de toate gradele (în conformitate cu directivele generale ale Comitetului Central) şi treptat îndreptăm greşelile trecutului. Adunările de deputaţi de toate gradele ai soldaţilor din Armata roşie se transformă acum şi ele în organe care funcţionează regulat; noi îndreptăm greşala din trecut, care a constat în aceea că aveam numai comitete de soldaţi, dar nu aveam adunări de deputaţi ai soldaţilor.</p>', '<p><a id="p48"></a>Prin denumirea de „guvern al muncitorilor, ţăranilor şi soldaţilor“, care este acum larg cunoscută în popor, se înţelege un comitet, deoarece oamenii încă nu ştiu că adunările de deputaţi sunt investite cu putere şi consideră că adevărata putere o reprezintă numai Comitetele. Comitetele executive care nu se sprijină pe adunările de deputaţi rezolvă adeseori problemele fără a avea legătură cu masele, dau dovadă de nehotărâre şi conciliatorism în problemele confiscării şi împărţirii pământului. În aceste comitete executive există risipă şi mituire; de teama albilor ele se eschivează de la lupta împotriva lor sau dau dovadă de nehotărâre în această luptă. Până şi plenarele comitetelor executive se întrunesc foarte rar, toate chestiunile fiind rezolvate de biroul comitetului. În cadrul comitetelor raionale şi de plasă se întruneşte rar chiar biroul — treburile sunt conduse personal de preşedinte, de secretar, de şeful secţiei financiare şi de comandantul detaşamentului Gărzii roşii (sau al detaşamentului de răsculaţi); aceşti patru oameni sunt activiştii permanenti ai comitetului. Aşadar, principiul centralismului democratic nu s-a încetăţenii nici chiar în munca organelor guvernamentale.</p>', '<p><a id="p49"></a>În perioada iniţială micii moşieri şi chiaburii caută în fel şi chip să pătrundă în comitetele executive, mai ales în cele de plasă. Punându-şi banderole roşii şi făcând pe entuziaştii, ei se strecoară prin înşelăciune în comitetele executive şi acaparează totul în mâinile lor, transformând pe membrii comitetelor care reprezintă ţărănimea săracă în simpli statisticieni. Aceşti oameni pot fi scoşi din comitete numai stnulgându-li-se în cursul luptei masca şi ridicând împotriva lor ţărănimea săracă. Deşi asemenea fenomene nu se manifestă pretutindeni, totuşi ele au fost constatate în multe locuri.</p>', '<p><a id="p50"></a>Partidul se bucură de un imens prestigiu în rândurile maselor, dar prestigiul organelor guvernamentale este departe de a fi satisfăcător. Aceasta se întâmplă din cauză că organele de partid, străduindu-se să-şi simplifice munca, rezolvă multe probleme singure, peste capul organelor puterii. Aceste cazuri sunt foarte frecvente. Încă nu peste tot există fracţiuni comuniste în organele puterii, iar acolo unde ele există nu sunt folosite în măsură suficientă. În viitor partidul trebuie să îndeplinească sarcina de a conduce organele puterii; directivele şi măsurile partidului, în afară de propagandă, trebuie transpuse în viaţă prin organele guvernamentale. Trebuie evitată practica defectuoasă a gomindanului, care dictează direct ordinele sale organelor guvernamentale.</p>', '<h5 id="sigil_toc_id_34" style="text-align: center;"><a id="p51"></a>Situaţia în organizaţiile de partid</h5>', '<p><a id="p52"></a><span class="spt">Desfăşurarea luptei împotriva oportunismului</span>. Înainte şi după „putsch-ul din 21 Mai“ 1927 organizaţiile de partid din judeţele Regiunii de graniţă se aflau, putem spune, în întregime în mâna oportuniştilor. În momentul izbucnirii contrarevoluţiei, numai în rare cazuri se ducea o luptă hotărâtă împotriva ei. În Octombrie anul trecut, când Armata roşie (regimentul I din divizia 1-a a corpului 1 al Armatei revoluţionare muncitoreşti-ţărăneşti) a sosit în judeţele Regiunii de graniţă, rămăseseră acolo numai unii membri de partid care au reuşit să se ascundă de urmărire, în timp ce organizaţiile de partid fuseseră în întregime zdrobite de duşman. Din Noiembrie anul trecut până în Aprilie anul acesta s-a desfăşurat refacerea organizaţiilor de partid, iar din Mai ele au început să crească vertiginos. În ultimul an, manifestări de oportunism în partid s-au observat, ca şi înainte, pretutindeni: unii membri de partid nu dădeau dovadă de hotărâre în luptă şi la apropierea inamicului plecau departe în munţi, ceea ce se numea „a se pune la pândă“; alţii, în dorinţa lor de a duce o activitate intensă, alunecau pe calea putsch-ismului. Toate acestea sunt manifestări ale ideologiei mic-burgheze. În procesul călirii îndelungate în luptă şi al educării în spirit partinic, aceste manifestări dispar treptat. Aceste manifestări ale ideologiei mic-burgheze au loc şi în Armata roşie. La ofensiva inamicului propunerile se făceau fie în sensul înfruntării unui risc extrem, fie în sensul salvării prin fugă. Şi o părere şi alta erau exprimate adeseori de către una şi aceeaşi persoană în cursul discutării problemelor de conducere a operaţiunilor militare. Numai în cursul unei îndelungate lupte interne de partid şi numai trăgând învăţăminte din faptele obiective — atunci când, de pildă, riscul extrem a dus la pierderi mari, iar fuga a dus la înfrângere — situaţia este îndreptată treptat.</p>', '<p><a id="p53"></a><span class="spt">Tendinţele de patriotism local</span>. Economia Regiunii de graniţă are un caracter agrar, iar în unele părţi se află încă în stadiul patriarhal „al piuei şi pisălogului“ (în regiunile de munte pentru măcinatul orezului se foloseşte mai ales piua şi pisălogul, şi numai în văi există râşniţe de mână). În viaţa socială domneşte pretutindeni organizarea gentilică, în cadrul căreia oamenii care poartă acelaşi nume formează o unitate independentă. Se întâmplă adeseori ca în organizaţiile de partid săteşti, organizaţii create după principiul teritorial, toţi membrii celulei să poarte acelaşi nume, iar adunarea celulei să fie pur şi simplu o adunare a ginţii. În aceste condiţii este într-adevăr greu să creezi un „partid bolşevic combativ“! Oamenii nu-şi dau seama destul de limpede că pentru partidul comunist nu există graniţe de stat şi provinciale: ei nu-şi dau seama destul de limpede de asemenea că pentru partidul comunist nu există nici hotare judeţene, raionale şi de plasă. Înstrăinarea dintre judeţe, înstrăinare provocată de tendinţele de patriotism local, este foarte puternică; ca există şi între raioanele, şi chiar între plăşile unuia şi aceluiaş judeţ. Munca de lămurire îndreptată Împotriva acestor tendinţe dă în cel mai bun caz rezultate infime; în fond însă în această chestiune ne ajută în mod obiectiv ofensiva forţelor albe, care nu ţin seama de niciun fel de graniţe. De pildă, „expediţiile comune de pedepsire“ ale forţelor contrarevoluţionare din două provincii unesc pe oamenii noştri în lupta împotriva lor, şi numai în felul acesta se lichidează treptat înstrăinarea locală. Datorită unei serii întregi de asemenea învăţăminte, tendinţele de patriotism local au începui să dispară.</p>', '<p><a id="p54"></a><span class="spt">Problema populaţiei locale şi a celei venite din alte părţi</span>. În judeţele Regiunii de graniţă există încă o problemă specifică: problema discordiei dintre populaţia locală şi cea venită din alte părţi. Între populaţia băştinaşă şi locuitorii originari din alte provincii, care au venit aici din Nord acum câteva sute de ani, există o adâncă discordie, domneşte o puternică duşmănie, care are rădăcini istorice şi care câteodată ia forma unei lupte înverşunate. Această populaţie venită din alte părţi şi stabilită dela hotarul provinciilor Fuţzian şi Guandun de-a-lungul hotarului provinciilor Hunan şi Ţziansi până în partea de Sud a provinciei Hubei numără câteva milioane de suflete. Locuitorii veniţi din alte părţi şi stabiliţi în munţi au fost supuşi persecuţiilor de către populaţia băştinaşă, care ocupă şesurile, şi din timpuri străvechi nu aveau niciun fel de drepturi politice. Revoluţia naţională care a avut loc acum doi ani şi anul trecut a fost întâmpinată cu bucurie de populaţia venită din alte părţi, care socotea că vor veni timpuri mai bune. Dar revoluţia a fost înfrântă şi locuitorii veniţi din alte părţi sunt supuşi, ca şi înainte, persecuţiilor de către populaţia băştinaşă.</p>', '<p><a id="p55"></a>În regiunea noastră — în Judeţele Ningan, Suiciuan, Linsian şi Cialin — ne lovim pretutindeni de problema relaţiilor dintre populaţia băştinaşă şi cea venită din alte părţi, această problemă punându-se deosebit de acut în judeţul Ningan. Acum doi ani şi anul trecut, o parte a populaţiei băştinaşe din judeţul Ningan cu stare de spirit revoluţionară, unindu-se cu populaţia venită din alte părţi, a răsturnat, sub conducerea partidului comunist, puterea tuhao-ilor şi leşen-ilor proveniţi din rândurile populaţiei băştinaşe, luând în mâna sa întreg judeţul. În Iunie anul trecut guvernul provincial din Ţziansi al lui Ciu Pei-de s-a ridicat împotriva revoluţiei, iar în Septembrie tuhao-ii şi leşen-ii au condus trupele lui Ciu Pei-de într-o „expediţie de pedepsire“ împotriva Ninganului, şi din nou au provocat lupta între populaţia băştinaşă şi cea venită din alte părţi. O asemenea discordie între populaţia băştinaşă şi cea venită din alte părţi n-ar trebui, în fond, să existe în rândurile claselor exploatate, muncitorii şi ţăranii, şi cu atât mai mult n-ar trebui să se răsfrângă asupra relaţiilor dinăuntrul partidului comunist. În fapt, însă, datorită rămăşiţelor străvechi, această discordie continuă să existe. De pildă, în August, când noi am fost înfrânţî în Regiunea de graniţă, iar tuhao-ii şi leşen-ii proveniţi din rândurile populaţiei băştinaşe au adus trupe reacţionare în Ningan şi au început să răspândească zvonul că populaţia venită din alte părţi va ucide populaţia băştinaşă, o parte însemnată a ţăranilor din rândurile populaţiei băştinaşe au trecut de partea duşmanului, şi-au pus banderole albe şi au condus trupele albe să dea foc caselor şi să organizeze operaţiuni de curăţire în munţi. Iar când în Octombrie—Noiembrie Armata roşie a zdrobit pe albi, ţăranii băştinaşi au fugit împreună cu reacţionarii, şi atunci avutul celor fugiţi a fost luat de ţăranii care aparţineau populaţiei venite din alte părţi. Această stare de lucruri se oglindea în viaţa organizaţiilor de partid, ceea ce ducea adesea la o luptă absurdă. Metoda noastră de acţiune se reduce la următoarele: pe de o parte, desfăşurăm o muncă de propagandă, explicând că noi nu ucidem pe ţăranii care au fugit la duşman şi că, dacă un ţăran fugit se întoarce, el va primi pământ deopotrivă cu ceilalţi; în felul acesta ajutăm pe ţăranii fugiţi să se elibereze de influenţa tuhao-ilor şi leşen-ilor şi sa se întoarcă liniştiţi acasă. Pe de altă parte, autorităţile judeţene au silit pe ţăranii aparţinând populaţiei venite din alte părţi să restitue vechilor posesori avutul lor, declarând că ţăranii din rândurile populaţiei băştinaşe sunt luaţi sub protecţia autorităţilor. Iar cât priveşte organizaţiile de partid, noi intensificăm munca de educare, căutând prin toate mijloacele să realizăm unirea membrilor de partid aparţinând ambelor grupe.</p>', '<p><a id="p56"></a><span class="spt">Trădarea elementelor care s-au strecurat şi speculează momentul politic</span>. În perioada de avânt al revoluţiei (Iunie), profitând de primirea pe scară largă în partid, în rândurile noastre au pătruns multe elemente străine: numărul membrilor de partid în Regiunea de graniţă a trecut repede de 10.000. Printre cadrele de conducere ale celulelor şi comitetelor raionale predominau noii membri de partid, şi de aceea nu reuşeam să organizăm cum trebuie munca educativă de partid. Odată cu dezlănţuirea terorii albe, elementele strecurate ne-au trădat şi au început să denunţe pe tovarăşii noştri reacţionarilor, ceeace a dus la căderea celei mai mari părţi a organizaţiilot de partid din regiunile albe.</p>', '<p><a id="p57"></a>După Septembrie noi am întreprins o curăţire energică a partidului şi am început să reglementăm în mod strict compoziţia lui. În judeţele Iunsin şi Ningan organizaţiile de partid au fost complet dizolvate şi s-a procedat la reînregistrarea membrilor. Numărul membrilor de partid a scăzut considerabil, în schimb capacitatea de luptă a organizaţiilor de partid a crescut. În trecut toate organizaţiile de partid erau legale, dar după Septembrie am început să înfiinţăm o organizaţie ilegală, care să poată funcţiona chiar după venirea forţelor reacţionare. În acelaşi timp noi căutăm în fel şi chip să pătrundem în regiunile albe pentru a duce muncă în însuşi lagărul duşmanului. Dar nu avem încă poziţii trainice în oraşele din apropiere, în primul rând, pentru că la oraşe duşmanul este relativ puternic, iar în al doilea rând pentru că la timpul lor trupele noastre, ocupând aceste oraşe, au lezat prea mult interesele burgheziei, fapt în urma căruia este greu pentru un membru de partid să se stabilească acolo. În prezent noi îndreptăm aceste greşeli şi căutăm în fel şi chip să creăm în oraşe organizatii de ale noastre, dar deocamdată încă nu am reuşit să obţinem prea mult în această direcţie.</p>', '<p><a id="p58"></a><span class="spt">Organele conducătoare de partid</span>. Birourile celulelor şi-au schimbat denumirea în comitete. Celulele sunt subordonate comitetului raional, iar comitetul raional — celui judeţean. În împrejurări speciale se creează ca verigă intermediară între comitetele raionale şi cele judeţene comitete de raioane speciale; aşa sunt, de pildă, comitetele de raioane speciale care cuprind unul partea de Nord, iar altul partea de Sud-Est a judeţului Iunsin. În total în Regiunea de graniţă există cinci comitete judeţene — în Ningan, Iunsin, Lianhua, Suiciuan şi Linsian. Înainte exista un comitet judeţean şi în Cialin, dar din cauză că n-a ştiut să organizeze bine munca, cea mai mare parte a organizaţiilor create iarna trecută şi primăvara aceasta au fost zdrobite de albi, în ultima jumătate a anului activitatea comitetului limitându-se numai la raioanele de munte care se învecinează cu judeţele Ningan şi Iunsin; iată de ce comitetul judeţean din Cialin a fost transformat în comitet de raion special. Pentru a ajunge în judeţele Iusian şi Aniuan trebue să treci prin Cialin. Am trimis acolo oameni, dar s-au întors fără niciun rezultat. Iar în ceea ce priveşte comitetul judeţean din Vanan, cu care am ţinut în Ianuarie anul acesta o şedinţă comună la Suiciuan, e mai bine de o jumătate de an de când albii l-au izolat de noi, şi n-am reuşit să intrăm în legătură cu el decât o singură dată, în Septembrie, în timpul acţiunilor de partizani întreprinse de unităţile Armatei roşii lângă Vanan. Împreună cu unităţile noastre au plecat de acolo în Ţzinganşan 80 de ţărani cu stare de spirit revoluţionară, şi din ei a fost creat acum detaşamentul vanianez al Gărzii roşii. În judeţul Anfu nu există organizaţii de partid. Judeţul Ţzian este situat în vecinătatea judeţului Iunsin, dar cu toate acestea comitetul de partid din judeţul Ţzian a intrat în legătură cu noi numai de două ori şi nu ne-a dat niciun ajutor. Aceasta este extrem de ciudat. În raionul Şatian din judeţul Guidun s-a făcut de două ori împărţirea pământului — în Martie şi în August — şi au fost create organizaţii de partid, care sunt subordonate comitetului special din Hunanul de Sud cu centrul la Şierdun (raionul Lunsi). Comitetele judeţene sunt subordonate comitetului special al Regiunii de graniţă Hunan — Ţziansi. La 20 Mai, în satul Mao-pin (judeţul Ningan) s-a ţinut prima conferinţă de partid a Regiunii de graniţă, care a ales primul comitet special, alcătuit din 23 de persoane, cu Mao Ţze-dun ca secretar. În Iulie comitetul de partid al provinciei Hunan a trimis pe Ian Kai-min, care a fost însărcinat să îndeplinească funcţia de secretar. În Septembrie Ian Kai-min s-a îmbolnăvit, iar funcţia de secretar a îndeplinit-o Tan Cien-lin. În August, când principalele forţe ale Armatei Roşii s-au îndreptat în partea de Sud a Hunanului, iar albii începuseră să exercite o puternică presiune asupra Regiunii de graniţă, am ţinut la Iunsin o consfătuire extraordinară. Iar când Armata Roşie s-a întors în Octombrie în Ningan, a fost convocată la Mao-pin a 2-a conferinţă de partid a Regiunii de graniţă. La această conferinţă, care s-a deschis la 14 Octombrie şi care a durat 3 zile, a fost adoptată rezoluţia „Problemele politice şi sarcinile organizaţiilor de partid din Regiunea de graniţă“ şi alte hotărâri. La conferinţă a fost ales al doilea comitet special, format din 19 membri. Din el făceau parte Tan Cien-lin, Ciu De, Cen I, Lun Ciao-ţin, Ciu Cian-ţze, Liu Tian-ţian, Iuan Pan-ciu, Tan Sî-ţun, Tan Bin, Li Ţiue-fei, Sun I-iue, Iuan Ven-ţai, Van Ţzo-nun, Cen Cien-jen, Mao Ţze-dun, Iuan Si-sian, Van Ţzo, Ian Kai-min şi He Tin-in. În birou au fost alese 5 persoane, în frunte cu Tan Cien-lin (muncitor) ca secretar şi Cen Cien-jen (intelectual) ca secretar adjunct. La 14 Noembrie s-a întrunit cea de a 6-a conferinţă de partid pe întreaga armată, care a ales comitetul de armată format din 23 de oameni şi biroul compus din 5 oameni, în frunte cu Ciu De ca secretar. Comitetul special şi comitetul de armată sunt subordonate comitetului de front. Din comitetul de front, care a fost reînfiinţat la 6 Noiembrie, făceau parte, conform indicaţiei Comitetului Central al partidului, Mao Ţze-dun, Ciu De, secretarul comitetului local de partid (Tan Cien-lin), un tovarăş dintre muncitori (Sun Ţiao-şen) şi un tovarăş dintre ţărani (Mao Che-ven) — în total 5 persoane; ca secretar a fost ales Mao Ţze-dun. În cadrul comitetului de front au fost create temporar: un secretariat, o secţie de propagandă, o secţie organizatorică, o comisie pentru mişcarea sindicală şi o comisie militară. Comitetul de front conduce organizaţiile locale de partid. Necesitatea existenţei comitetului special de partid n-a dispărut, deoarece comitetul de front trebue câteodată să se deplaseze împreună cu trupele.</p>', '<p><a id="p59"></a>Suntem conştienţi de faptul că problema rolului conducător al ideologiei proletare este excepţional de importantă. Organizaţiile de partid din judeţele Regiunii de graniţă sunt alcătuite aproape în întregime din ţărani, şi fără conducerea ideologică a proletariatului ele pot s-o apuce pe un drum greşit. Trebuie să se acorde cea mai mare atenţie mişcării sindicale în capitalele de judeţ şi în localităţile mari; în afară de aceasta trebuie mărit procentul reprezentanţilor muncitorilor în organele puterii. Trebuie de asemenea mărită greutatea specifică a muncitorilor şi ţăranilor săraci în toate organele conducătoare de partid.</p>', '<h5 id="sigil_toc_id_35" style="text-align: center;"><a id="p60"></a>Despre caracterul revoluţiei</h5>', '<p><a id="p61"></a>Noi suntem întru totul de acord cu hotărârile Internaţionalei Comuniste în problema chineză. În prezent China trece încă, într-adevăr, prin etapa revoluţiei burghezo-democratice. Programul revoluţiei democratice consecvente din China prevede: în domeniul politicii externe — răsturnarea dominaţiei imperialiştilor şi eliberarea naţională deplină; în domeniul politicii interne — lichidarea burgheziei compradore la oraşe, desăvârşirea revoluţiei agrare, desfiinţarea relaţiilor feudale la sate şi răsturnarea guvernului militariştilor. Numai printr-o astfel de revoluţie democratică se poate crea o adevărată bază pentru trecerea la socialism. Luptând în cursul ultimului an în diferite regiuni, noi am simţit profund descreşterea valului revoluţionar în ţară în întregul ei. Pe de o parte, în câteva mici regiuni există putere roşie, iar pe de altă parte poporul în întregul său nu se bucură încă de drepturile democratice obişnuite; muncitorii, ţăranii şi cercurile democratice ale burgheziei nu au libertatea cuvântului şi a întrunirilor, iar apartenenţa la partidul comunist este considerată drept cea mai gravă crimă. Oriunde ar sosi Armata roşie, masele îi fac o primire rece, şi numai după ce se duce muncă de agitaţie populaţia devine treptat mai primitoare. Cu oricare unităţi ale duşmanului ne-am întâlnit, trebuia să ducem lupte înverşunate împotriva lor; cazuri de trecere de partea noastră sau de răscoale în sânul armatei duşmane deocamdată n-au avut loc. Aşa stau lucrurile chiar cu corpul 6 al inamicului, cu toate că în timpul „putsch-ului de la 21 Mai“ el a recrutat cel mai mult pe „rebeli“. Noi resimţim foarte profund izolarea noastră şi aşteptăm cu nerăbdare să-i vină sfârşitul. Dar calea care duce spre un avânt impetuos al revoluţiei în întreaga ţară trece neapărat prin etapa desfăşurării luptei politice şi economice pentru democraţie, atrăgându-se în această luptă mica burghezie orăşenească.</p>', '<p><a id="p62"></a>Cât priveşte politica noastră faţă de mica burghezie, până în Februarie anul acesta ea a fost relativ justă. În Martie a fost la Ningan preşedintele comitetului special de partid din Hunanul de Sud, care ne-a criticat pentru faptul că am fi deviat, chipurile, prea mult spre dreapta, că incendiem şi ucidem prea puţin, că nu înfăptuim aşia zisa politică de „transformare a micilor burghezi în proletari, pentru ca apoi să-i silim să se alăture revoluţiei“. Din această cauză conducerea comitetului de front a fost destituită, şi politica noastră a fost schimbată brusc. În Aprilie, când întreaga armată a sosit în Regiunea de graniţă, noi incendiam şi ucideam, ca şi înainte, puţin, dar procedam cu o severitate extraordinară la confiscarea avutului negustorilor mijlocii la oraşe şi impunerea bănească a micilor moşieri şi a chiaburilor la sate. Lozinca comitetului special de partid din Hunanul de Sud „toate întreprinderile — muncitorilor“ a căpătat deasemenea o largă răspândire. Această politică stângistă de lovire în mica burghezie a aruncat cea mai mare parte a ei în lagărul tuhao-ilor şi al leşen-ilor. Această parte a micii burghezii şi-a pus banderole albe şi a luptat împotriva noastră. În ultimul timp însă, în legătură cu schimbarea treptată a politicii, situaţia s-a îmbunătăţit întrucâtva. Rezultate deosebit de bune au fost obţinute în judeţul Suiciuan, unde negustorii din capitala judeţului şi din centrele de plasă nu se tem de noi şi nu se ascund, iar unii aduc laude Armatei roşii, în orăşelele Ţaolinsiui şi Şanfânsiui (unde odată la trei zile este târg) se adună la târguri până la 20.000 de oameni — cifră absolut fără precedent. Acest fapt dovedeşte că politica noastră are o orientare justă, impozitele şi taxele pe care tuhao-ii şi leşen-ii le strângeau de la populaţie erau foarte grele; pentru bucata de drum de 70 de li dintre Huaniao şi Ţiaolinsiui, „detaşamentul de reprimare“ <a href="javascript:void(0);" id="n87">[87]</a> din Suiciuan lua de cinci ori vamă la orice produse agricole. Noi am zdrobit acest „detaşament de reprimare“, am lichidat vama şi prin aceasta am câştigat sprijinul tuturor ţăranilor, al negustorilor mijlocii şi mici.</p>', '<p><a id="p63"></a>În legătură cu faptul că Comitetul Central ne cere să publicăm un program politic care să ţină seama de interesele micii burghezii, la rândul nostru rugăm Comitelui Central să elaboreze pentru conducerea pe teren un program politic general al revoluţiei democrate, care să prevadă interesele muncitorilor, revoluţia agrară şî eliberarea naţională.</p>', '<p><a id="p64"></a>Trăsătura distinctivă a revoluţiei care are loc în China — ţară în care predomină agricultura în economie — o constituie dezlănţuirea răscoalelor cu forţe armate. Noi propunem ca Comitetul Central să se ocupe în mod serios de munca militară.</p>', '<h5 id="sigil_toc_id_36" style="text-align: center;"><a id="p65"></a>Despre baza revoluţionara</h5>', '<p><a id="p66"></a>Lanţul muntos Losiaoşan trece prin partea de Nord a provinciei Guandun, de-a-lungul hotarului provinciilor Hunan şi Ţziansi, până în partea de Sud a provinciei Hubei. Noi am străbătut întreg acest lanţ muntos, şi dacă este să comparăm diferitele părţi ale lanţului, partea lui de mijloc, cu centrul la Ningan, este cea mai favorabilă pentru crearea bazei noastre militare. În partea de Nord a lanţului, condiţiile reliefului sunt mai puţin favorabile pentru ofensivă şi apărare decât în partea centrală; în afară de aceasta, partea de Nord este prea aproape de marile centre politice, şi, dacă nu intenţionăm să ocupăm rapid oraşele Cianşa sau Uhan, este foarte riscant să plasăm cea mai mare parte a forţelor noastre armate în regiunea judeţelor Liuian, Lilin, Pinsian şi Tungu. În partea de Sud a lanţului, relieful este mai favorabil pentru noi decât în partea de Nord, dar baza de masă aici este mai slabă decât în partea centrală; posibilităţile de a exercita o influenţă politică asupra provinciilor Hunan şi Ţziansi sunt mai limitate aici decât în partea centrală, unde fiecare acţiune a noastră poate să exercite o influenţă asupra raioanelor de Nord ale ambelor provincii. Avantajele părţii centrale a lanţului Losiaoşan: 1) existenţa unui sprijin în masele populare, cu care am lucrat mai bine de un an; 2) existenţa unei organizaţii de partid relativ puternice; 3) existenţa unor forţe armate locale care posedă o bogată experienţă de luptă, — crearea lor a necesitat mai mult de un an; aceasta este bunul nostru cel mai de preţ; împreună cu corpul 4 al Armatei roşii ele constituie o forţă pe care niciun duşman nu va putea s-o nimicească; 4) existenţa unei minunate baze militare — Ţzinganşan — şi a bazelor forţelor armate locale în toate judeţele; 5) posibilitatea de a exercita o influenţă asupra celor două provincii, şi tocmai asupra raioanelor lor de Nord; în comparaţie cu partea de Sud a Hunanului sau cu partea de Sud a Ţziansiului, de unde se poate exercita influenţă numai asupra unei provincii, şi încă numai asupra părţii ei de Sud şi asupra unor regiuni uitate în funduri de provincie, regiunea părţii centrale a lanţului Losiaoşan are o însemnătate politică incomparabil mai mare. O lipsă a acestei regiuni o constitue greutăţile economice excepţionale, mai ales în ceea ce priveşte banii; aceasta se explică prin lupta îndelungată pentru crearea şi statornicirea aici a unei baze revoluţionare şi prin faptul că în jurul el sunt concentrate mari forţe ale inamicului.</p>', '<p><a id="p67"></a>În decurs de câteva săptămâni, în Iunie şi Iulie, Comitetul de partid al provinciei Hunan şi-a schimbat de trei ori directivele cu privire la planul de acţiune în regiunea noastră. Prima oară când a venit la noi Iuan De-şen, el a aprobat planul creării unei puteri în partea centrală a lanţului Losiaoşan. A doua oară au venit Du Siu-ţzin şi Ian Kai-min, care au propus ca Armata roşie să plece fără niciun fel de şovăială în partea de Sud a Hunanului, lăsând pentru apărarea Regiunii de graniţă numai 200 de baionete şi detaşamentele Gărzii roşii, declarând că aceasta este „o linie absolut justă“. A treia oară, cam după 10 zile, a venit din nou Iuan De-şen; de data aceasta, într-o scrisoare în care eram copleşiţi de insulte, ni se propunea să ducem Armata roşie în partea de Est a Hunanului, arătându-se din nou că aceasta este „o linie absolut justă“ şi propunându-ni-se să acţionăm „fără cea mai mică şovăială“. Primind aceste indicaţii categorice, ne-am aflat într-adevăr într-o situaţie foarte grea: a nu te supune însemna a încălca o directivă, a te supune însemna a suferi cu siguranţă o înfrângere. La primirea celei de a doua scrisori a fost convocată o şedinţă comună a comitetului de partid de armată, a comitetului special de partid şi a comitetului judeţean de partid din Iunsin. Această şedinţă a apreciat că efectuarea unei campanii în partea de Sud a Hunanului este periculoasă şi a hotărât să nu îndeplinească directivele comitetului provincial.</p>', '<p><a id="p68"></a>După câteva zile Du Siu-ţzin şi Ian Kai-min, traducând cu încăpăţânare în fapt punctul de vedere al comitetului provincial şi folosind starea de spirit a ostaşilor din regimentul 29, care doreau să se întoarcă în satele lor, au atras Armata roşie într-o ofensivă împotriva Cencioului; aceasta a dus la pierderea unui teritoriu din Regiunea de graniţă şi la înfrângerea Armatei roşii. Armata roşie a pierdut circa jumătate din efectivul său; în Regiunea de graniţă a fost incendiat un număr imens de case şi au fost ucişi o mulţime de oameni; duşmanul a cucerit judeţ după judeţ, noi nereuşind încă nici până acum să le luăm înapoi în întregime.</p>', '<p><a id="p69"></a>Cât despre o campanie în partea de Est a Hunanului, atât timp cât în cercurile guvernante ale tuhao-ilor şi leşen-ilor din provinciile Hunan, Hubei şi Ţziansi nu se va produce o sciziune, nici acolo nu trebuie să trimitem sub nicîun motiv forţele principale ale Armatei roşii. Dacă n-ar fi fost campania din Iulie împotriva părţii de Sud a Hunanului, am fi reuşit nu numai să evităm înfrângerea din August din Regiunea de graniţă, dar să şi folosim încăierarea dintre corpul 6 gomindanist şi trupele lui Van Ţziun de lângă Cianşu, provincia Ţziansi, pentru a zdrobi unităţile inamicului în Iunsin şi a ocupa judeţele Ţzian şi Anfu; iar aceasta ar fi dat posibilitate unităţilor noastre înaintate să se apropie de Pinsian şi să stabilească legătura cu corpul 5 al Armatei roşii, care acţiona în partea de Nord a lanţului. Dar chiar şi în acest caz ar fi trebuit să păstrăm Ninganul ca bază principală, iar în partea de Est a Hunanului să trimitem numai unităţi de partizani. Întrucât în lagărul tuhao-ilor şi leşen-ilor n-a început războiul şi marile unităţi ale inamicului se mai află în judeţele Pinsian, Cialin şi Iusian, la graniţa dintre provinciile Hunan şî Ţziansi, transportarea principalelor noastre forţe în Nord ar fi fost inevitabil folosită de inamic. Comitetul Central ne invită să chibzuim asupra unei înaintări în partea de Est sau de Sud a Hunanului, dar transpunerea în fapt a acestui plan este extrem de primejdioasă. Ce-i drept, n-am încercat să înfăptuim varianta Hunanului de Est, în schimb experienţa variantei Hunanului de Sud a fost foarte convingătoare. Această amară experienţă trebuie s-o ţinem minte întotdeauna.</p>', '<p><a id="p70"></a>În prezent în lagărul tuhao-ilor şi leşen-ilor încă nu s-a produs o sciziune, iar trupele inamicului care au încercuit Regiunea de graniţă şi care întreprind împotriva noastră operaţiuni „de pedepsire“, tot numără încă mai mult de 10 regimente. Totuşi, dacă vom reuşi şi în viitor sa găsim numerar (alimentele şi îmbrăcămintea nu mai constitue pentru noi o problemă acută), atunci, sprijinindu-ne pe baza din Regiunea de graniţă, vom putea să ţinem piept acestor forţe şi chiar unor forţe mai importante ale inamicului. Pentru Regiunea de graniţă plecarea Armatei roşii ar putea să ducă dintr-odată la repetarea înfrângerii din August. Chiar dacă detaşamentele Gărzii roşii nu vor fi nimicite în întregime, în schimb organizaţiile de partid şi cele de masă vor fi zdrobite cu cruzime, şi, în afară de unele sectoare muntoase ale bazei revoluţionare, va trebui pretutindeni să trecem în ilegalitate, aşa cum s-a întâmplat în August şi în Septembrie. Dacă însă Armata roşie nu va pleca, atunci, sprijinindu-ne pe baza pe care am şi creat-o, vom putea să lărgim treptat teritoriul regiunii noastre în toate direcţiile, perspectivele în această privinţă fiind foarte promiţătoare.</p>', '<p><a id="p71"></a>În ceea ce priveşte Armata roşie, creşterea ei este posibilă numai dacă ea va duce o luptă îndelungată împotriva inamicului în regiunea care înconjoară Ţzinganşanul, unde există o bază de masă, adică în judeţele Ningan, Iunsin, Linsian şi Suiciuan, profitând în această luptă de împrejurarea că grupările din Hunan şi Ţziansi ale inamicului au interese contrarii, ca inamicul este nevoit să se asigure împotriva unui atac din toate părţile şi nu are posibilitatea să-şi concentreze forţele. Aplicând o tactică justă, adică fie neangajându-ne în luptă, fie acţionând la sigur şi luând neapărat prizonieri şi trofee, noi vom putea treptat să sporim forţele Armatei roşii. Luând în consideraţie pregătirea pe care masele populare din Regiunea de graniţă au primit-o în perioada Aprilie-Iulie, putem fi siguri că, dacă principalele forţe ale Armatei roşii nu ar fi plecat în partea de Sud a Hunanului, până în August forţele noastre ar fi crescut considerabil. În pofida acestei greşeli, Armata roşie a reuşit să se întoarcă din nou în Regiunea de graniţă, care prezintă pentru noi avantaje din punctul de vedere al condiţiilor geografice şi al stării de spirit a maselor; astfel, perspectivele noastre nu sunt chiar atât dc proaste. Numai dacă se va hotărî ferm să pornească la luptă şi se va înarma cu curaj pentru bătălii îndelungate într-un loc ca Regiunea dc graniţă, Armata roşie va putea să-şi sporească înarmarea şi să educe ostaşi buni.</p>', '<p><a id="p72"></a>S-a împlinit un an de când deasupra Regiunii de graniţă flutură steagul roşu; el provoacă ura tuhao-ilor şi leşen-ilor din provinciile Hunan, Hubei şi Ţziansi şi din întreaga ţară; totodată el devine treptat speranţa muncitorilor, ţăranilor şi soldaţilor din provinciile din apropiere. Întrucât militariştii acordă o mare importanţă „expediţiilor de pedepsire“ în Regiunea de graniţă şi asemenea declaraţii ale lor ca: „De ani de zile pe bandiţi îi pedepsim şi pentru aceasta milioane cheltuim“ (Lu Di-pin) şi „Ei au mulţi ostaşi şi aceştia sunt bine înarmaţi“ (Van Ţziun) — atrag treptat asupra noastră atenţia soldaţilor şi a ofiţerilor inferiori din rândurile trupelor inamice, care nu văd o ieşire din situaţie, numărul celor care ni se predau de bună voie prizonieri va creşte din zi în zi, şi aceasta va deveni încă un izvor de completare a Armatei roşii. Invincibilitatea steagului roşu al Regiunii de graniţă dovedeşte nu numai forţa partidului comunist, dar şi falimentul claselor dominante, şi aceasta exercită o enormă influenţă asupra situaţiei politice din întreaga ţară. De aceea noi am considerat întotdeauna şi considerăm că linia care preconizează crearea unei puteri în sectorul central al lanţului Losiaoşan şi a extinderii mai departe a acestei puteri este o linie absolut necesară şi absolut justă.</p>'],
'idChr': '1.04',
'title': 'Lupta din Ţzinganşan',
},
{'content': ['<p><a id="p2"></a>În organizaţia de partid a corpului 4 al Armatei roşii există tot felul de concepţii neproletare. Aceasta împiedică foarte mult aplicarea liniei juste a partidului. Nu încape îndoială că, fără desrădăcinarea definitivă a acestor concepţii, corpul 4 al Armatei roşii nu va fi în stare să îndeplinească sarcinile pe care i le pune în faţă marea luptă revoluţionară din China. Apariţia unor concepţii greşite în organizaţia de partid a corpului 4 are, desigur, ca izvor faptul că această organizaţie de partid este alcătuită mai ales din elemente ţărăneşti şi din alte elemente mic-burgheze; dar faptul că organele conducătoare de partid n-au dus o luptă unanimă şi intransigentă împotriva acestor concepţii greşite, n-au educat îndeajuns pe membrii de partid în spiritul liniei juste a partidului, constituie şi el o cauză serioasă a existenţei şi dezvoltării concepţiilor greşite. Pornind de la spiritul scrisorii din Septembrie a Comitetului Central şi constatând că în organizaţia de partid a corpului 4 au loc manifestări a tot felul de concepţii neproletare, conferinţa de partid arată care sunt izvoarele acestor greşeli, indică metodele de dezrădăcinare a lor şi cheamă pe tovarăşi la luptă pentru completa lor lichidare.</p>', '<h5 id="sigil_toc_id_37" style="text-align: center;"><a id="p3"></a>Despre psihologia militaristă</h5>', '<p><a id="p4"></a>În rândurile unei părţi a tovarăşilor din Armata roşie este extrem de răspândită psihologia militaristă. Manifestările acestei psihologii sunt următoarele:</p>', '<p><a id="p5"></a>1. Opunerea factorului militar politicii şi refuzul de a recunoaşte faptul că factorul militar nu este decât unul dintre instrumentele de îndeplinire a sarcinilor politice. Mai mult, unii afirmă că „atunci când treburile militare merg bine, merg bine, fireşte, şi treburile politice; când însă treburile militare merg prost, nici treburile politice nu pot merge bine“. Prin aceasta se subliniază şi mai mult ideea rolului conducător al factorului militar faţă de politică.</p>', '<p><a id="p6"></a>2. Afirmaţia că sarcinile Armatei roşii ar fi analoge sarcinilor armatei albe şi ar consta numai în a purta război; neînţelegerea faptului că Armata roşie chineză este o organizaţie armată care îndeplineşte sarcinile politice ale revoluţiei. Mai ales în prezent Armata roşie nu poate nicidecum să se mărginească numai să poarte război; pe lângă lupta pentru nimicirea forţelor armate ale inamicului, ei îi mai revin sarcini importante în domeniul propagandei în mase, al organizării maselor, al înarmării maselor, al acordării de ajutor maselor în crearea puterii revoluţionare şi chiar în domeniul creării de organizaţii ale partidului comunist. Războiul pe care-l duce Armata roşie nu este un război dus exclusiv de dragul războiului, ci este un război pentru propagandă în mase, pentru organizarea maselor, pentru înarmarea maselor, pentru a le acorda ajutor în crearea puterii revoluţionare; renunţarea la aceste scopuri — la propaganda în mase, la organizarea şi înarmarea maselor şi la crearea puterii revoluţionare — ar face ca atât războiul, cât şi însăşi existenţa Armatei roşii să fie lipsite de sens.</p>', '<p><a id="p7"></a>3. De aici, în domeniul organizatoric — subordonarea organelor care duc munca politică în Armata roşie organelor militare, lansarea lozincii „extinderii autorităţii comandanţilor asupra activităţii desfăşurate în afara armatei“. Dezvoltarea mai departe a acestor idei poartă în sine primejdia ruperii de mase, a instituirii controlului armatei asupra organelor puterii, a ieşirii de sub conducerea proletariatului şi, deci, a alunecării pe calea militaristă, pe care merge armata gomindanistă.</p>', '<p><a id="p8"></a>4. În domeniul muncii de agitaţie şi propagandă — ignorarea importanţei echipelor de agitatori. În domeniul organizării maselor — desconsiderarea muncii de organizare de comitete de soldaţi în armată şi de organizaţii de masă muncitoreşti şi ţărăneşti locale, ceea ce are ca urmare restrângerea muncii de agitaţie şi de propagandă şi a muncii organizatorice.</p>', '<p><a id="p9"></a>5. Îngâmfare în caz de victorie, deprimare în caz de insucces.</p>', '<p><a id="p10"></a>6. Tendinţe de patriotism local, adică grija în toate împrejurările numai pentru corpul 4; neînţelegerea faptului că una dintre cele mai importante sarcini ale Armatei roşii este înarmarea maselor peste tot. Este acelaşi spirit de grup numai că pe o scară mai mare.</p>', '<p><a id="p11"></a>7. Faptul că unii tovarăşi, închizandu-se în cadrul îngust al corpului 4, socot că în afara corpului 4 n-ar exista în general alte forţe revoluţionare. De aici, tendinţa neobişnuit de puternică de a păstra forţele şi de a evita operaţiuni de luptă. Acestea sunt rămăşiţe ale oportunismului.</p>', '<p><a id="p12"></a>8. Nedorinţa de a ţine seama de condiţiile subiective şi obiective, febră revoluţionară, refuzul de a duce o muncă perseverentă, măruntă, migăloasă în mase, visări numai la mari fapte de eroism, pasiune pentru iluzii. Acestea sunt rămăşiţe ale putsch-ismului. <a href="javascript:void(0);" id="n88">[88]</a></p>', '<p><a id="p13"></a>Cauzele apariţiei psihologiei militariste:</p>', '<p><a id="p14"></a>1. Nivelul politic scăzut. De aici, neînţelegerea rolului conducerii politice în armată, neînţelegerea deosebirii radicale dintre Armata roşie şi armata albă.</p>', '<p><a id="p15"></a>2. Tendinţele mercenariste. Ca urmare a faptului că în Armata roşie au intrat în mare număr prizonieri luaţi într-o serie de lupte şi care au adus cu ei tendinţe mercenariste adânc înrădăcinate, în verigile de jos s-a creat o bază pentru apariţia unei psihologii militariste.</p>', '<p><a id="p16"></a>3. Din aceste două cauze izvorăşte o a treia — încredere excesivă în forţele militare şi neîncredere în forţele maselor populare.</p>', '<p><a id="p17"></a>4. Lipsa unei atenţii permanente faţă de munca militară şi a unei discutări active a acestei munci în partid a fost şi ea o cauză a apariţiei unei psihologii militariste în rândurile unei părţi dintre tovarăşi.</p>', '<p><a id="p18"></a>Metodele de dezrădăcinare:</p>', '<p><a id="p19"></a>1. Să ridicăm prin muncă de educaţie nivelul politic al membrilor de partid, să nimicim izvoarele ideologice ale psihologiei militariste, să lămurim deosebirea radicală dintre Armata roşie şi armata albă. În acelaşi timp trebuie să lichidăm şi rămăşiţele oportunismului şi ale putsch-ismului şi să punem capăt tendinţelor de patriotism local în corpul 4.</p>', '<p><a id="p20"></a>2. Să intensificăm munca de educaţie politică a comandanţilor şi soldaţilor, în special a acelora proveniţi din foşti prizonieri care se află în rândurile Armatei roşii. Totodată să facem tot posibilul pentru ca organele locale ale puterii să aleagă reprezentanţi ai muncitorilor şi ţăranilor care au experienţa luptei şi să-i trimită în rândurile Armatei roşii, făcând implicit să slăbească din punct de vedere organizatoric înseşi rădăcinile psihologiei militariste până la completa lor lichidare.</p>', '<p><a id="p21"></a>3. Organizaţiile locale de partid să desfăşoare critica organizaţiilor de partid din Armata roşie, iar organele puterii populare — critica Armatei roşii, pentru a exercita astfel o influenţă asupra organizaţiilor de partid din Armata roşie, asupra comandanţilor şi ostaşilor ei.</p>', '<p><a id="p22"></a>4. Partidul trebuie să urmărească în permanenţă munca militară şi s-o discute în mod activ. Fiecare hotărâre adoptată de organizaţia de partid după o asemenea discutare trebuie să fie transpusă în viaţă cu ajutorul maselor.</p>', '<p><a id="p23"></a>5. Să elaborăm un regulament al Armatei roşii, în care să se stabilească în mod precis sarcinile Armatei roşii, relaţiile dintre organele militare şi cele politice, relaţiile dintre Armata roşie şi populaţie, competenţa comitetelor de soldaţi, precum şi relaţiile dintre ele şi organele militare şi politice.</p>', '<p><a id="p24"></a>Despre ultrademocratism</p>', '<p><a id="p25"></a>După ce s’au primit indicaţiile Comitetului Central, în corpul 4 al Armatei roşii se înregistrează mult mai puţine manifestări de ultrademocratism. Aşa, de pildă, traducerea în viaţă a hotărârilor partidului a devenit mai uşoară, nu se mai formulează cererile greşite ca în Armata roşie să fie introdus aşa numitul sistem ai centralismului democratic de jos în sus“, ca „la început să se discute jos, iar apoi să se ia hotărâri sus“ etc. Dar în fapt această slăbire a ultrademocratismului este numai vremelnică şi aparentă, ea neînsemnând câtuşi de puţin lichidarea acestor tendinţe. Aceasta înseamnă că rădăcinile ultrademocratismului sunt încă adânc înfipte în conştiinţa multor tovarăşi. O dovadă în acest sens este, de pildă, lipsa de tragere de inimă cu care sunt îndeplinite hotărârile partidului.</p>', '<p><a id="p26"></a>Metodele de dezrădăcinare:</p>', '<p><a id="p27"></a>I. Trebuie să arătăm inconsistenţa teoretică a ultrademocratismului şi sa lichidăm radical concepţiile de felul acesta. În primul rând trebuie să explicăm că ultrademocratismul poartă în sine primejdia subminării organizaţiilor de partid până la completa lor destrămare, primejdia slăbirii şi chiar a distrugerii complete a capacităţii de luptă a partidului, ceea ce ar lipsi partidul de posibilitatea de a îndeplini sarcinile de luptă şi, prin urmare, ar duce la înfrângerea revoluţiei. Trebue să arătăm apoi că ultrademocratismul îşi are rădăcinile în dezordonarea mic-burgheză. Pătrunzând în partid, această dezordonare mic-burgheză alimentează concepţiile ultrademocratice în politică şi în problemele organizatorice. Aceste concepţii sunt absolut incompatibile cu sarcinile de luptă ale proletariatului.</p>', '<p><a id="p28"></a>II. Din punct de vedere organizatoric — să se înfăptuiască riguros principiile rânduielilor democratice ale vieţii, conducerea fiind centralizată. Căile de înfăptuire a lor sunt următoarele:</p>', '<p><a id="p29"></a>1. Organele conducătoare de partid trebuie să înfăptuiască în munca lor o linie justă, trebuie să ştie să găsească soluţia justă în orice problemă şi astfel să devină adevărate centre conducătoare.</p>', '<p><a id="p30"></a>2. Organele superioare trebue să aibă o idee clară despre situaţia din organele inferioare şi despre viaţa maselor, ceea ce va crea o bază obiectivă pentru o conducere justă.</p>', '<p><a id="p31"></a>3. Organele de partid de toate gradele nu trebuie să ia hotarâri nechibzuite. Odată hotărârea luată, ea trebue să fie transpusă în mod ferm in viaţă.</p>', '<p><a id="p32"></a>4. Toate hotărârile importante ale organelor superioare de partid trebuie aduse grabnic la cunoştinţa organelor inferioare şi a întregii mase a membrilor de partid prin trimiterea de reprezentanţi pentru a prezenta rapoarte la adunările activului sau la adunările generale ale celulelor, sau la adunările comuniştilor din detaşamente în timpul marşului (în funcţie de situaţie).</p>', '<p><a id="p33"></a>5. Organele inferioare de partid şi toţi membrii de partid trebuie să discute temeinic indicaţiile organelor superioare, străduindu-se să înţeleagă pe deplin sensul acestor indicaţii, şi să stabilească metodele pentru aplicarea lor.</p>', '<h5 id="sigil_toc_id_38" style="text-align: center;"><a id="p34"></a>Despre concepţiile contrare principiilor organizatorice ale partidului</h5>', '<p><a id="p35"></a>Concepţiile contrare principiilor organizatorice ale partidului, care există în organizaţia de partid a corpului 4, se manifestă în următoarele:</p>', '<p><a id="p36"></a>A. Minoritatea nu se supune majorităţii. De pildă, când o propunere a minorităţii este respinsă, partizanii ei nu vor să îndeplinească în mod cinstit hotărârea organizaţiei de partid.</p>', '<p><a id="p37"></a>Metodele de dezrădăcinare:</p>', '<p><a id="p38"></a>1. La adunări să se facă astfel ca toţi participanţii la adunare să aibă posibilitatea deplină de a-şi spune părerea. Să fie clarificate toate chestiunile controversate şi să nu se admită împăciuitorismul şi superficialitatea. Dacă o problemă n-a fost rezolvată, ea trebue discutată a doua oară (dacă aceasta nu împiedică munca), pentru a se ajunge la o hotărâre precisă.</p>', '<p><a id="p39"></a>2. Unul dintre principiile disciplinei de partid este supunerea minorităţii faţă de majoritate. Minoritatea, dacă punctul ei de vedere a fost respins, este obligată să sprijine hotărârea adoptată de majoritate. La nevoie, problema poate fi pusă din nou la o adunare ordinară, dar nicio acţiune contrară hotărârii adoptate nu este admisibilă.</p>', '<p><a id="p40"></a>B. Critica dezorganizatoare:</p>', '<p><a id="p41"></a>1. Critica internă de partid este o armă care ajută la întărirea organizaţiei de partid şi la sporirea capacităţii de luptă a partidului. Dar critica în organizaţiile de partid din Armata roşie capătă în unele cazuri un alt caracter, adică se transformă în atacuri personale. Aceasta dăunează nu numai anumitor persoane, dar şi organizaţiilor de partid. Aceasta este o manifestare a individualismului mic-burghez. Pentru dezrădăcinarea ei trebue să ne străduim ca membrii de partid să înţeleagă că scopul criticii constă în întărirea capacităţii de luptă a partidului în vederea cuceririi victoriei în lupta de clasă, şi să nu folosească critica ca instrument de atacuri personale.</p>', '<p><a id="p42"></a>2. Mulţi membri de partid fac critică nu în cadrul partidului, ci înafara lui. Aceasta se explică prin faptul că nu toţi membrii de partid înţeleg însemnătatea organizaţiei de partid (a adunărilor etc.), crezând că critica făcută în cadrul organizaţiei nu se deosebeşte de critica făcută înafara ei.</p>', '<p><a id="p43"></a>Metodele de dezrădăcinare: trebue să cultivăm la membrii de partid înţelegerea rolului important al organizaţiei de partid şi înţelegerea faptului că critica comitetelor de partid sau a unor tovarăşi trebuie făcută la adunările de partid.</p>', '<h5 id="sigil_toc_id_39" style="text-align: center;"><a id="p44"></a>Despre tendinţele de nivelare</h5>', '<p><a id="p45"></a>Tendinţele de nivelare au căpătat la un moment dat în Armata roşie o foarte largă răspândire. Aşa, de pildă, atunci când se dau bani pentru cheltuieli personale ostaşilor răniţi, oamenii cer să nu se facă deosebire între cei uşor şi cei grav răniti şi să li se dea la toţi în mod egal. Dacă comandantul merge călare, nu se ţine seama de faptul că acest lucru este în interesul serviciului, ci se consideră ca fiind o manifestare a inegalităţii. La distribuirea alimentelor se cere o nivelare deplină, fără să se ţină seama de faptul că unora dintre oameni, care se află în condiţii deosebite, trebuie să li se dea ceva mai mult. La transportarea orezului se cere ca toţi să care deopotrivă, fără să se ţină seama de cine este vorba — de un adult sau de un copil, de o persoană puternică sau de una slabă. La încartiruirea unităţilor se cere ca tuturor să li se repartizeze aceeaşi suprafaţă, şi dacă chiar statul-major ocupă o încăpere ceva mai mare, oamenii încep să ocărască. În cadrul serviciului se cer sarcini egale pentru toţi, iar acei cărora le revine o sarcină ceva mai grea, nu vor s-o îndeplinească. Se întâmplă chiar ca atunci când pentru doi răniţi nu există decât o singură targă, răniţii să prefere să nu fie dus niciunul, decât numai unul din ei. Toate acestea dovedesc că în rândurile comandanţilor şi ostaşilor Armatei roşii tendinţele de nivelare sunt încă foarte puternice.</p>', '<p><a id="p46"></a>Tendinţele de nivelare, la fel ca şi ultrademocratismul în politică, îşi au rădăcinile în gospodăria meşteşugărească şi în mica gospodărie ţărănească, deosebirea dintre aceste fenomene constând numai în aceea că unul se observă în domeniul vieţii politice, iar celălalt în domeniul vieţii materiale.</p>', '<p><a id="p47"></a>Metodele de dezrădăcinare: trebuie lămurit faptul că nivelarea deplină nu este decât o iluzie a ţăranului mic-proprietar şi nu numai în perioada în care capitalismul încă n-a fost desfiinţat; chiar şi în socialism, atunci când repartiţia bunurilor materiale se face după principiul „de la fiecare după capacitate, fiecăruia după muncă“ şi potrivit cu cerinţele muncii, nu poate să existe niciun fel de aşa-zisă nivelare deplină. Bunurile materiale trebuie să fie repartizate personalului Armatei roşii în linii generale în mod egal (de pildă, egalitatea în aprovizionarea comandanţilor şi ostaşilor), pentru că aceasta o cere actuala situaţie de luptă. Dar trebue să luptăm împotriva pretenţiilor absurde de nivelare, pentru că ea nu este determinată de nevoile luptei, ci, dimpotrivă, împiedică lupta.</p>', '<h5 id="sigil_toc_id_40" style="text-align: center;"><a id="p48"></a>Despre subiectivism</h5>', '<p><a id="p49"></a>Unii membri de partid sunt puternic molipsiţi de subiectivism. Aceasta îi împiedică foarte mult să aprecieze în mod just situaţia politică şi să conducă în mod just munca. Aprecierile subiectiviste ale situaţiei politice şi subiectivismul în conducerea muncii duc inevitabil fie la oportunism, fie la putsch-ism. Critica subiectivistă în partid, pălăvrăgeala nefondată şi tendinţa tovarăşilor de a se lucra reciproc duc la intrigi fără de principii şi la destrămarea organizaţiilor de partid.</p>', '<p><a id="p50"></a>În ceea ce priveşte problema criticii interne de partid, trebuie să menţionăm încă o împrejurare, şi anume că în critica lor unii tovarăşi işi fixează atenţia nu asupra a ceea ce este principal, ci asupra unor lucruri mărunte. Ei nu înţeleg că sarcina principală a criticii este de a arata greşelile politice şi organizatorice ale oamenilor. Iar în ceea ce priveşte lipsurile personale, apoi dacă ele nu sunt legate de greşeli politice şi organizatorice, nu trebuie să fie criticate prea aspru, pentru ca tovarăşii să nu-şi piardă încrederea în muncă. În plus, este suficient să lăsăm această critică să se desfăşoare, pentru ca atenţia organizaţiei de partid să se concentreze exclusiv asupra lipsurilor mărunte, oamenii să se transforme în pedanţi care se afundă în lucruri de nimica, dând uitării sarcinile politice ale partidului; acest lucru este foarte primejdios.</p>', '<p><a id="p51"></a>Metodele de dezrădăcinare: principalul este ca membrii de partid să fie educaţi în aşa fel încât concepţiile lor şi întreaga viaţă internă de partid să capete o orientare politică şi ştiinţifica precisă. Pentru aceasta se cere: 1) să educăm pe membrii de partid în aşa fel încât să înveţe să aplice metoda marxist-leninistă de analizare a situaţiei politice şi de apreciere a forţelor de clasă şi să renunţe la analiza şi aprecierile subiectiviste; 2) să atragem atenţia membrilor de partid asupra necesităţii de a cerceta şi studia condiţiile social-economice pe baza cărora trebuie stabilite tactica luptei şi metodele de muncă; să facem pe tovarăşi să înţeleagă că renunţarea la studierea realităţii duce inevitabil în mocirla fantezismuluî şi a aventurilor; 3) desfăşurând critica în partid, trebuie să punem în gardă împotriva judecăţilor subiectiviste infumurate şi împotriva bagatelizării criticii; orice afirmaţie trebuie să fie întemeiată, iar critica trebuie să aibă un scop politic bine determinat.</p>', '<h5 id="sigil_toc_id_41" style="text-align: center;"><a id="p52"></a>Despre individualism</h5>', '<p><a id="p53"></a>Tendinţele individualiste existente în organizaţiile de partid ale Armatei roşii se manifestă in următoarele:</p>', '<p><a id="p54"></a>1. Spiritul de răzbunare. Membrul de partid care a fost criticat în organizaţia de partid de un tovarăş ostaş caută înafara organizaţiei de partid un prilej pentru a se răzbuna împotriva lui; loviturile şi înjurăturile — iată unul dintre mijloacele de răzbunare. Se caută posibilităţi de răzbunare şi în cadrul organizaţiei de partid: „M-ai criticat la această adunare — la adunarea următoare voi găsi şi eu un motiv ca să mă leg de tine şi să mă răzbun“. Acest spirit de răzbunare este generat exclusiv de concepţiile individualiste. El nu recunoaşte nici interesele de clasă, nici interesele partidului. El este îndreptat nu împotriva claselor duşmane, ci împotriva tovarăşilor din propriile rânduri. El roade ca o otravă organizaţia şi face să scadă capacitatea ei de luptă.</p>', '<p><a id="p55"></a>2. Spiritul de grup. Este grija numai pentru interesele propriului grupuleţ, desconsiderarea intereselor generale. Deşi aparent aceasta se face nu de dragul intereselor unei persoane, în realitate este vorba de acelaşi individualism extrem. Spiritul de grup acţionează tot atât de dizolvant şi introduce la fel dezbinare în organizaţie ca şi individualismul. Multă vreme epidemia spiritului de grup a fost foarte răspândită în Armata roşie; acum, în urma criticii, situaţia s-a îmbunătăţit întrucâtva, dar mai există rămăşiţe ale spiritului de grup, şi pentru lichidarea lor se cer noi eforturi.</p>', '<p><a id="p56"></a>3. Psihologia mercenaristă. Este neînţelegerea de către unii oameni a faptului că partidul şi Armata roşie sunt instrumentele de realizare a sarcinilor revoluţiei şi că fiecare dintre el este el însuşi o părticică a acestor colective, neînţelegerea faptului că ei sunt chemaţi să înfăptuiască revoluţia şi poartă răspunderea în faţa revoluţiei, iar nu numai, aşa cum li se pare lor, în faţa superiorilor lor. Această atitudine pasivă, mercenaristă faţă de revoluţie este şi ea o manifestare a individualismului. Prin existenţa acestei psihologii se şi explică faptul că noi nu avem încă prea mulţi militanţi activi, care să-şi consacre fără rezervă toate forţele lor revoluţiei. Dacă nu vom lichida psihologia mercenaristă, rândurile activiştilor noştri nu vor creşte şi sarcinile grele ale revoluţiei vor apăsa numai pe umerii câtorva, lucru care va avea repercusiuni extrem de nefavorabile asupra luptei noastre.</p>', '<p><a id="p57"></a>4. Tendinţa spre plăceri. În Armata roşie există şi destui oameni la care individualismul se manifestă în tendinţă spre plăceri. Ei vor întotdeauna ca trupele să meargă în oraşele mari. Ei vor să ajungă acolo nu de dragul muncii, ci de dragul plăcerilor. Dar mai ales acestor oameni nu le place să lucreze în regiunile roşii, unde condiţiile de viaţă sunt grele.</p>', '<p><a id="p58"></a>5. Pasivitatea şi sustragerea de la muncă. Unii, dacă ceva nu le este pe plac, devin pasivi şi refuză să muncească. Cauza acestui lucru este, in linii generale, insuficienta muncă de educaţie, uneori însă aceste lucruri se întâmplă din cauza atitudinii greşite a conducătorilor în rezolvarea diferitelor probleme, în repartizarea muncii şi în aplicarea măsurilor disciplinare.</p>', '<p><a id="p59"></a>6. Tendinţa de a pleca din armată. Pe zi ce trece creşte numărul activiştilor din Armata roşie care cer să li se dea drumul din armată şi să fie trecuti la muncă civilă. Aceasta nu se datoreşte întotdeauna numai unor cauze de ordin personal, ci se explică şi prin faptul că: a) condiţiile materiale de trai ale Armatei roşii sunt foarte grele; b) oamenii au obosit în urma luptei îndelungate; c) conducătorii abordează în mod greşit rezolvarea diferitelor probleme, repartizarea muncii sau aplicarea măsurilor disciplinare.</p>', '<p><a id="p60"></a>Metodele de dezrădăcinare: în primul rând trebuie intensificată munca de educaţie pentru a lichida din punct de vedere ideologic individualismul. E necesar apoi să se obţină ca toate problemele să fie rezolvate cum trebuie, ca munca să fie repartizată în mod just şi ca măsurile disciplinare să fie just aplicate. Paralel cu aceasta trebue să se ia măsuri pentru îmbunătăţirea condiţiilor materiale ale Armatei roşii, să se folosească orice posibilitate pentru odihna trupelor, pentru a le pune în ordine, pentru a îmbunătăţi astfel condiţiile lor materiale. Analizând rădăcinile sociale ale individualismului, trebuie subliniat faptul că el este o reflectare în partid a ideologiei mic-burgheze şi burgheze. Acest lucru trebue să-l lămurim în munca noastră de educaţie.</p>', '<h5 id="sigil_toc_id_42" style="text-align: center;"><a id="p61"></a>Despre pornirile de volniţa haiducească</h5>', '<p><a id="p62"></a>Ca urmare a prezenţei în rândurile Armatei roşii a unui mare număr de elemente declasate, precum şi a existenţei unei mase uriaşe de asemenea elemente în ţară, în special în provinciile din Sud, în Armata roşie au apărut porniri politice de volniţă haiducească. Aceste porniri se manifestă: 1) în tendinţa de a extinde influenta noastră politică nu printr-o muncă perseverentă pentru crearea de baze revoluţionare şi pentru instaurarea puterii maselor populare, ci exclusiv prin metoda acţiunilor fulger de partizani; 2) în tendinţa de a spori efectivul Armatei roşii nu prin sporirea efectivului detaşamentelor locale ale Gărzii roşii şi al unităţilor locale ale Armatei roşii, pe a căror bază pot creşte şi forţele principale ale Armatei roşii, ci pe calea recrutării oricui s-o nimeri, „la brodeală“; 3) în lipsa de dorinţă de a duce cu răbdare o luptă grea, împreună cu masele, şi in tendinţa de a ajunge cât mai repede într-un oraş mare pentru a benchetui acolo în voie. Toate aceste manifestări ale pornirilor de volniţă haiducească împiedică extrem de mult Armata roşie să-şi îndeplinească înaltele ei sarcini, şi de aceea dezrădăcinarea acestor tendinţe este una dintre principalele sarcini ale luptei ideologice în sânul organizaţiilor de partid. Trebue să înţelegem că existenţa acestei volniţe haiduceşti, ca pe vremea lui Huan Ciao <a href="javascript:void(0);" id="n89">[89]</a> şi Li Ciuan, <a href="javascript:void(0);" id="n90">[90]</a> este inadmisibilă în situaţia actuală.</p>', '<p><a id="p63"></a>Metodele de dezrădăcinare:</p>', '<p><a id="p64"></a>1. Să lichidăm pornirile de volniţă haiducească prin intensificarea muncii de educaţie şi prin criticarea concepţiilor greşite.</p>', '<p><a id="p65"></a>2. Să intensificăm munca de educaţie în rândurile efectivului de bază al unităţilor Armatei roşii şi ale prizonierilor în vederea lichidării tendinţelor de vagabondaj.</p>', '<p><a id="p66"></a>3. Să atragem în rândurile Armatei roşii activişti dintre muncitorii şi ţăranii care au experienţă de luptă şi să schimbăm astfel compoziţia Armatei roşii.</p>', '<p><a id="p67"></a>4. Să creăm noi unităţi ale Armatei roşii din rândurile muncitorilor şi ţăranilor aflaţi în luptă.</p>', '<h5 id="sigil_toc_id_43" style="text-align: center;"><a id="p68"></a>Despre rămăşiţele putsch-ismului</h5>', '<p><a id="p69"></a>În organizaţiile de partid din Armata roşie s-a dus şi până acum o luptă împotriva putsch-ismului, dar într-o măsură insuficientă. De aceea în rândurile Armatei roşii mai există rămăşiţe de tendinţe putsch-iste. Ele se manifestă: 1) în acţiuni duse orbeşte, fără să se ţină seama de condiţiile subiective şi obiective; 2) în traducerea incompletă şi nehotărâtă în fapt a politicii noastre la oraşe; 3) în slăbirea disciplinei militare, mai ales în caz de insuccese militare; 4) în incendierea caselor, care încă se mai practică de către unele unităţi; 5) în practica împuşcării dezertorilor şi a pedepselor corporale, ceea ce constitue de asemenea un fel de rămăşiţe ale putsch-ismului. Putsch-ismul îşi are rădăcinile sociale în împletirea ideologiei lumpenproletariatului cu ideologia mic-burgheză.</p>', '<p><a id="p70"></a>Metodele de dezrădăcinare:</p>', '<p><a id="p71"></a>1. Să lichidăm putsch-ismul prin mijloacele luptei ideologice.</p>', '<p><a id="p72"></a>2. Să punem capăt acţiunilor putsch-iste prin introducerea regulilor cuvenite şi prin înfăptuirea directivelor politice corespunzătoare.</p>'],
'idChr': '1.05',
'title': 'Despre dezrădăcinarea concepţiilor greşite din partid',
},
{'content': ['<p><a id="p2"></a>O parte dintre tovarăşii noştri comunişti încă nu apreciază cu totul just situaţia actuală şi nu înţeleg cu totul just linia acţiunilor noastre care decurge din această situaţie. Ei au credinţa că va veni în mod inevitabil un avânt revoluţionar, dar nu cred că acest lucru poate să se întâmple curând. Deaceea ei nu aprobă planul de ocupare a provinciei Ţziansi şi sunt de acord numai cu acţiuni fulger de partizani în cele trei regiuni de la punctul de întâlnire a hotarelor provinciilor Futzian, Guandun şi Ţziansi. Totodată ei nu sunt profund convinşi de necesitatea creării unei puteri roşii în regiunile de partizani. De aceea ei nu sunt profund convinşi nici de necesitatea de a grăbi venirea avântului revoluţionar în întreaga tară pe calea consolidării puterii roşii şi a lărgirii teritoriului ei. După cum se vede, ei consideră că într-o perioadă în care avântul revoluţionar este încă departe ar fi inutil să ducem această munca extrem de grea pentru crearea puterii; ei sunt de părere ca la început să extindem influenţa noastră politică, folosind pentru aceasta un mijloc mai uşor — acţiunile fulger de partizani; iar atunci, spun ei, când munca de cucerire a maselor pe scara întregii ţări va fi terminată în întregime sau într-o anumită măsură, vom organiza o insurecţie armată în întreaga Chină, şi atunci vom arunca în talerul balanţei forţele Armatei roşii, ceea ce va avea tocmai ca rezultat o mare revoluţie, care va cuprinde întreaga ţară.</p>', '<p><a id="p3"></a>Această teorie a lor, potrivit căreia în prealabil trebue să cucerim masele în întreaga ţară (adică în toate colţurile ei) şi numai după aceea să instaurăm o nouă putere, nu corespunde condiţiilor reale în care se desfăşoară revoluţia chineză. Izvorul acestei teorii îi constituie, în primul rând, neînţelegerea faptului că China este o ţară semicolonială, pentru care se luptă între ele o scrie de state imperialiste. Or, este suficient să înţelegem că China este o ţară semicolonială, pentru care se luptă între ele multe state imperialiste, ca totul să devină clar: 1) va deveni clar de ce dintre toate ţările lumii numai în China există neobişnuitul fenomen al îndelungatei lupte intestine din lagărul claselor dominante; de ce această luptă intestină se lărgeşte şi se ascute din zi în zi; de ce în China nu s-a reuşit şi nu se reuşeşte să se instaureze o putere unică; 2) va deveni clară seriozitatea problemei ţărăneşti şi, prin urmare, vom putea înţelege de ce răscoalele la sate iau o amploare, ca acum, când ele au cuprins întreaga ţară; 3) va deveni clară justeţea lozincii puterii democratice muncitoreşti-ţărăneşti; 4) va deveni explicabil şi un alt fenomen neobişnuit care s-a ivit în legătură cu îndelungata luptă intestină din lagărul claselor dominante — fenomen neobişnuit care dintre toate ţările lumii există numai în China — şi anume existenţa şi creşterea Armatei roşii şi a detaşamentelor de partizani, iar paralel cu aceasta existenţa şi dezvoltarea micilor regiuni roşii, care au crescut în încercuirea forţelor puterii albe (un asemenea fenomen neobişnuit nu se observă nicăieri în afară de China); 5) va deveni deasemenea clar că crearea şi creşterea Armatei roşii, a detaşamentelor de partizani şi a regiunilor roşii constitue în China semicolonială cea mai înaltă formă de luptă a ţărănimii sub conducerea proletariatului, rezultatul inevitabil al dezvoltării luptei ţărăneşti într-o ţară semicolonială şi, fără îndoială, cel mai important factor care grăbeşte începerea unui avânt revoluţionar în întreaga ţară; 6) în sfârşit, va deveni clar că numai politica acţiunilor fulger de partizani nu poate să îndeplinească sarcina grăbirii avântului revoluţionar în toată ţara şi că, fără îndoială, este justă politica lui Cin De — Mao Ţze-dun, politica lui Fan Ci-min, <a href="javascript:void(0);" id="n91">[91]</a> care prevede formarea de baze, crearea sistematică de organe ale puterii, adâncirea revoluţiei agrare, desfăşurarea forţelor armate ale poporului prin crearea de detaşamente do plasă, raionale şi judeţene ale Gărzii roşii şi de trupe locale ale Armatei roşii în vederea creării unei Armate roşii regulate, lărgirea fermă în valuri a regiunilor puterii roşii etc. Numai astfel putem insufla maselor cu stare de spirit revoluţionară din întreaga ţară aceeaşi credinţă pe care o insuflă Uniunea Sovietică întregii lumi. Numai astfel putem să punem clasele dominante în faţa unor greutăţi imense, sa facem să le fugă pământul de sub picioare şi să grăbim destrămarea lor internă. Şi numai astfel putem crea în fapt o Armată roşie care se va transforma în cel mai puternic instrument al măreţei revoluţii ce va veni. Într-un cuvânt, numai astfel putem grăbi venirea unui avânt revoluţionar.</p>', '<p><a id="p4"></a>Tovarăşii care suferă de ultrarevoluţionarism fac o greşeală: ei supraapreclază forţele subiective ale revoluţiei <a href="javascript:void(0);" id="n92">[92]</a> şi subapreciază forţele contrarevoluţiei. O asemenea apreciere este în fond urmarea unei atitudini subiectiviste şi, fără îndoială, poate să ducă pe calea putsch-ismului. Pe de altă parte, ar fi de asemenea greşit să minimalizăm forţele subiective ale revoluţiei şi să exagerăm forţele contrarevoluţiei, întrucât o asemenea apreciere greşită ar duce şi ea inevitabil la rezultate negative, deşi de altă natură. De aceea la aprecierea situaţiei politice din China trebue să ţinem seama de următoarele momente esenţiale:</p>', '<p><a id="p5"></a>1. Dacă în prezent forţele subiective ale revoluţiei chineze sunt slabe, apoi pe de altă parte este slabă şi întreaga organizare a claselor dominante reacţionare (puterea, forţele armate, partidele etc.), organizare bazată pe sistemul social-economic înapoiat şi şubred al Chinei. Aşa se şi explică următoarea situaţie: deşi în prezent forţele subiective ale revoluţiei în ţările din Europa occidentală sunt, poate, mai puternice decât forţele subiective ale revoluţiei chineze, totuşi, ca urmare a faptului că în aceste ţări forţele claselor dominante reacţionare depăşesc de mai multe ori forţele claselor dominante reacţionare din China, în Europa occidentală revoluţia nu poate izbucni imediat. Şi deşi forţele subiective ale revoluţiei chineze sunt slabe în prezent, totuşi, întrucât şi forţele contrarevoluţiei sunt relativ tot slabe, avântul revoluţiei în China va surveni, fără îndoială, mai repede decât în Europa occidentală.</p>', '<p><a id="p6"></a>2. După înfrângerea revoluţiei în 1927, forţele subiective ale revoluţiei au slăbit într-adevăr foarte mult. Faptul că forţele rămase sunt neînsemnate, dacă le judecăm numai după unele manifestări exterioare, poate să producă, se înţelege, la unii tovarăşi (care abordează tocmai astfel această problemă) stări de spirit pesimiste. Dacă pornim însă de la esenţă, lucrurile se vor înfăţişa cu totul altfel. Aici se poate aplica de minune vechiul proverb chinezesc: „Dintr-o scânteie poate izbucni un incendiu“. Aceasta înseamnă că, deşi acum forţele revoluţiei nu sunt mari, dezvoltarea lor se va face extraordinar de rapid. În condiţiile Chinei, creşterea acestor forţe este nu numai posibilă, dar şi inevitabilă; aceasta o confirmă în întregime experienţa mişcării de la 30 Mai 1925 şi a marii revoluţii care i-a urmat. Fiecare problemă trebuie abordată din punct de vedere al esenţei sale, iar manifestările exterioare trebuie privite numai ca nişte jaloane care arată calea spre pragul pe care, trecându-l, vom atinge esenţa problemei. Aceasta este singura metodă ştiinţifică sigură de analiză a fenomenelor.</p>', '<p><a id="p7"></a>3. Aceasta teză rămâne valabilă şi în ceea ce priveşte aprecierea forţelor contrarevoluţiei: trebuie cercetată esenţa lor, şi nicidecum numai manifestările exterioare. Atunci când noi abia începuserăm să creăm o bază revoluţionară la hotarul dintre provinciile Hunan şi Ţziansi, unii tovarăşi care au dat crezare în mod serios aprecierii greşite făcute de comitetul de partid de pe atunci al provinciei Hunan nu acordau nicio importanţă duşmanului de clasă; şi astăzi ne mai vine să zâmbim când ne aducem aminte de epitetele „totală dezorientare“ şi „cea mai deplină panică“ la care comitetul de partid al provinciei Hunan nu s-a scumpit în acea perioadă (Mai-Iunie 1928), atunci când aprecia forţele lui Lu Di-pin, <a href="javascript:void(0);" id="n93">[93]</a> guvernatorul provinciei Hunan. În politică aprecierile de felul acesta duc inevitabil la putsch-ism. Dar chiar în perioada dintre Noiembrie 1928 şi Februarie 1929, când inamicul, pornind cu a treia „expediţie de pedepsire“, <a href="javascript:void(0);" id="n94">[94]</a> se apropia de Ţzinganşan (iar războiul dintre Cian Kai-şi şi clica guansită încă nu izbucnise), <a href="javascript:void(0);" id="n95">[95]</a> unii dintre tovarăşii noştri îşi manifestau îndoiala: „Mult timp vom mai izbuti noi oare să păstrăm steagul roşu?“. În fapt, însă, în această perioadă lupta care se dădea în China între Anglia, S.U.A. şi Japonia luase o formă absolut deschisă şi se prevedea un război între Cian Kai-şi, clica guansită şi Fân Iui-sian. În fond acesta a fost începutul refluxului contrarevoluţiei şi al unui nou avânt al revoluţiei. Şi cu toate acestea pe atunci existau stări de spirit pesimiste nu numai în Armata roşie şi în organizaţiile locale de partid, dar până şi în Comitetul Central al Partidului Comunist Chinez, care în acea perioadă fusese indus în eroare de latura exterioară a evenimentelor şi în declaraţiile căruia răsunau note pesimiste. O dovadă în acest sens este scrisoarea din Februarie a Comitetului Central, <a href="javascript:void(0);" id="n96">[96]</a> care reflecta aprecierea pesimistă — existentă pe atunci în partid — asupra situaţiei.</p>', '<p><a id="p8"></a>4. Actuala situaţie obiectivă mai poate încă să inducă uşor în eroare pe tovarăşii care privesc numai latura exterioară a fenomenelor şi nu pătrund în esenţa lor. Aceasta se referă mat ales la oamenii noştri care activează în Armata roşie: e suficient ca o unitate oarecare să sufere un eşec în luptă, să ajungă în încercuire sau să fie urmărită de un inamic puternic, pentru ca aceşti tovarăşi să înceapă, adeseori fără ca ei înşişi să bage de seamă, să generalizeze situaţia locală specifică ce se creează pentru scurt timp şi să exagereze importanţa ei, ca şi cum situaţia din întreaga ţară şi din întreaga lume n-ar promite nimic bun, iar perspectiva victoriei revoluţiei s-ar fi îndepărtat foarte mult şi ar fi învăluită în ceaţă. Această apreciere superficială, care ia în consideraţie numai latura exterioară a fenomenelor şi care ignorează esenţa lor, se explică prin faptul câ aceşti tovarăşi n-au supus unei analize ştiinţifice esenţa situaţiei în ansamblul ei. Or, pentru a hotărî dacă în China va surveni în curând un avânt al revoluţiei nu există decât un singur mijloc: să studiem cu atenţie situaţia şi să urmărim dacă cresc într-adevăr diferitele contradicţii care duc la un avânt al revoluţiei. În măsura în care pe arena internaţională cresc contradicţiile dintre diferitele state imperialiste, dintre statele imperialiste şi colonii, dintre imperialişti şi proletariatul din ţările lor, necesitatea de a lupta pentru China devine tot mai acută pentru imperialişti. Or, de îndată ce lupta imperialiştilor pentru China se ascute, în China însăşi cresc contradicţiile dintre imperialism şi China în ansamblul ei şi contradicţiile dintre diferitele state imperialiste, dând naştere la războaie intestine, care se lărgesc şi se ascut zi de zi, între diferitele grupări ale forţelor reacţionare dominante din China, adică determinând o continuă ascuţire a contradicţiilor dintre ele. Ascuţirea contradicţiilor dintre diferitele grupări ale forţelor reacţionare dominante, care-şi găseşte expresia în războaiele intestine dintre militarişti, aduce cu sine o creştere a poverii impozitelor. Aceasta, la rândul său, contribue la o nouă creştere a contradicţiilor dintre masele largi ale contribuabililor şi cercurile guvernante reacţionare.</p>', '<p><a id="p9"></a>Contradicţiile dintre imperialism şi industria naţională chineză fac ca industria naţională chineză să nu poată obţine concesii din partea imperialismului; în urma acestui fapt se adâncesc contradicţiile dintre burghezia chineză şi clasa muncitoare chineză, întrucât capitaliştii chinezi caută o ieşire în exploatarea nemiloasă a muncitorilor, iar muncitorii chinezi se opun acestui lucru. Invazia de mărfuri din ţările imperialiste, activitatea prădalnică a capitalului comercial chinez, creşterea impozitelor etc. sunt însoţite de adâncirea mai departe a contradicţiilor dintre clasa moşierilor şi ţărănime, adică de intensificară exploatării ţărănimii pe calea măririi arenzii şi a dobânzii cămătăreşti; iar aceasta face sa crească şi mai mult ura ţăranilor împotriva moşierilor. Inundarea pieţei cu mărfuri străine, micşorarea extremă a capacităţii de cumpărare a maselor largi ale muncitorilor şi ţăranilor şi creşterea impozitelor ruinează tot mai mult pe negustorii care fac comerţ cu mărfuri indigene şi pe micii producători independenţi. Lărgirea nelimitată a armatei, efectuată de guvernul reacţionar în condiţiile lipsei de alimente şi de bani, şi războaiele intestine, care devin mai dese în urma acestui fapt, condamnă în permanenţă masele de soldaţi la lipsuri grele. Creşterea impozitelor, mărirea de către moşieri a arenzii şi a dobânzii, precum şi calamităţile războiului, care cresc pe zi ce trece, aduc cu ele în întreaga ţară foamete şi banditism, masele largi ale ţărănimii şi ale sărăcimii oraşelor aflându-se în urma acestui fapt într-o situaţie disperată. Lipsa fondurilor pentru întreţinerea şcolilor ameninţă pe mulţi elevi să rămână fără învăţătură, iar starea de înapoiere a producţiei lipseşte de speranţa de a primi de lucru pe mulţi oameni care au terminat şcoala.</p>', '<p><a id="p10"></a>Văzând toate contradicţiile menţionate, ne putem convinge cât de haotică şi de alarmantă este situaţia în care se află China; şi acest lucru ne permite să înţelegem că avântul revoluţiei îndreptate împotriva imperialismului, militariştilor şi moşierilor este inevitabil şi că el trebue să înceapă în curând. Întreaga Chină este plină de material inflamabil, care foarte curând trebue să se aprindă. „Dintr-o scânteie poate izbucni un incendiu“ — iată proverbul care caracterizează exact situaţia actuală. Este suficient să priveşti grevele muncitorilor, răscoalele ţăranilor, revoltele soldaţilor, grevele studenţeşti, care se extind în multe locuri, pentru a înţelege că de la „scânteie“ până la „incendiu“ nu mai este, fără îndoială, mult.</p>', '<p><a id="p11"></a>Ideile fundamentale expuse mai sus au fost cuprinse încă în scrisoarea comitetului de front adresată Comitetului Central la 5 Aprilie anul trecut. În această scrisoare se spunea:</p>', '<blockquote><a id="p12"></a>„În scrisoarea sa (din 9 Februarie) Comitetul Central a făcut o apreciere prea pesimistă asupra situaţiei obiective şi asupra stării forţelor subiective. Cea de a treia «expediţie de pedepsire» întreprinsă de gomindan împotriva provinciei Ţzinganşan a fost expresia punctului culminant al contrarevoluţiei. Aceasta a fost însă limita după care începe refluxul treptat al contrarevoluţiei şi avântul treptat al revoluţiei. Este adevărat că forţele de luptă şi cele organizatorice ale partidului au slăbit, aşa cum constată Comitetul Central, dar totuşi, în condiţiile refluxului treptat al contrarevoluţiei, refacerea lor va decurge, fireşte, extrem de repede şi pasivitatea cadrelor de partid poate fi rapid lichidată. Nu încape îndoială că masele ne vor urma. Metoda represiunilor sângeroase <a href="javascript:void(0);" id="n97">[97]</a> nu înseamnă altceva decât «a goni peştele către locul unde apa este mai adâncă»; reformismul nu mai poate nici el să atragă masele. Iluziile maselor în ceeace priveşte gomindanul se vor spulbera, fără îndoială, curând. În condiţiile care se creează, niciun partid nu va fi în stare să se măsoare cu partidul comunist în lupta pentru cucerirea maselor. Linia politică şi linia organizatorică trasate de Congresul al VI-lea al partidului <a href="javascript:void(0);" id="n98">[98]</a> sunt juste: în etapa actuală revoluţia este democratică, şi nu socialistă; în momentul de faţa sarcina partidului (ar trebui să se adauge: «în oraşele mari») este de a lupta pentru a câştiga masele, iar nu de a organiza imediat o insurecţie. Dar revoluţia se va dezvolta foarte rapid, şi în ceea ce priveşte propaganda şi pregătirea insurecţiei armate trebuie să avem o poziţie activă. În situaţia actuală, de complet haos, poţi conduce masele numai cu ajutorul unor lozinci de luptă şi al unor acţiuni energice şi având o poziţie activă. Refacerea forţelor de luptă ale partidului este posibilă exclusiv cu condiţia unei asemenea poziţii active... Singura cheie a victoriei revoluţiei o constituie conducerea proletară. Crearea unei baze proletare a partidului, organizarea de celule în întreprinderi în centrele orăşeneşti — iată care este acum cea mai importantă sarcinii organizatorică a partidului; dar în acelaşi timp desfăşurarea luptei la sate, crearea puterii roşii în regiuni mici, formarea Armatei roşii şi lărgirea rândurilor ei constituie condiţiile fundamentale care favorizează lupta la oraşe şi care grăbesc avântul revoluţiei. De aceea renunţarea la luptă în oraşe este o greşeală; dar noi am considera o greşeală de asemenea şi frica de a desfăşura mişcarea ţărănească de teamă (dacă o asemenea teamă există în rândul membrilor de partid) ca nu cumva mişcarea ţărănimii, care se desfăşoară în ritm rapid, să copleşească forţele clasei muncitoare şi să aibă repercusiuni nefavorabile asupra revoluţiei; căci în cursul revoluţiei, în condiţiile Chinei semicoloniale, este posibil numai ca lupta ţăranilor să se termine cu o înfrângere din cauza lipsei unei conduceri de către muncitori, dar nu este posibil ca lupta în plină desfăşurare a ţărănimii să copleşească forţele clasei muncitoare şi sa aibă repercusiuni nefavorabile asupra revoluţiei înseşi“.</blockquote>', '<p><a id="p13"></a>La problema tacticii pe care trebue s-o urmeze Armata roşie, noi am dat în această scrisoare următorul răspuns:</p>', '<blockquote><a id="p14"></a>„Comitetul Central propune: să nu oferim inamicului ţinte mari; să împărţim trupele în unităţi mici; să le dispersăm prin sate. Ciu De şi Mao Ţze-dun să părăsească armata. Ni se propune să facem toate acestea în scopul menţinerii Armatei roşii şi al mobilizării maselor. Acest mod de a pune problema este cu totul rupt de realitate. Încă din iarna anului 1927 noi ne-am propus şi am pus de multe ori în practică transformarea companiilor şi batalioanelor în unităţi separate în vederea unor acţiuni de sine stătătoare, le-am dispersat prin sate, am aplicat tactica de partizani pentru mobilizarea maselor şi pentru a nu oferi inamicului ţinte mari, dar de fiecare dată am suferit înfrângeri. Aceasta se explică prin următoarele cauze: 1) spre deosebire de detaşamentele locale ale Gărzii roşii, în majoritatea lor forţele principale ale Armatei roşii nu sunt formate din localnici; 2) când unităţile sunt dispersate, conducerea lor slăbeşte, ele pierd capacitatea de a găsi o ieşire din situaţiile nefavorabile şi sunt înfrânte; 3) inamicul poate sa ne nimicească fără greutate pe părţi; 4) cu cât situaţia este mai nefavorabilă, cu atât este mai necesar ca trupele să fie concentrate, ca conducătorii să stea ferm la postul lor de luptă, — numai astfel putem obţine o coeziune internă şi sa ţinem piept inamicului. Dispersarea trupelor pentru acţiuni de partizani este posibilă numai în condiţii favorabile, când conducătorii nu sunt atât de legaţi, cum e cazul în condiţii nefavorabile, când ei nu trebuie să părăsească trupele nici pentru un minut“.</blockquote>', '<p><a id="p15"></a>Consideraţiile expuse mai sus au următoarea lipsă: toate argumentele invocate pentru a dovedi imposibilitatea dispersării trupelor au un caracter negativ, iar aceasta este cu totul insuficient. Iată un argument pozitiv în favoarea concentrării forţelor armate: nimicirea unor forţe mai mari ale inamicului şi ocuparea de oraşe este posibilă numai în cazul concentrării trupelor. Numai nimicind forţe mai mari ale inamicului şi cucerind oraşe putem ridica masele largi ale poporului şi putem crea organe ale puterii pe un teritoriu cuprinzând câteva judeţe. Numai în felul acesta putem să influenţăm minţile şi sentimentele întregului popor (tocmai aceasta şi înseamnă a lărgi influenţa politică) şi să obţinem rezultate practice în sensul grăbirii avântului revoluţiei. Un rezultat al politicii de concentrare a forţelor armate este, de pildă, organizarea de către noi a puterii în regiunea situată la hotarul dintre provinciile Hunan şi Ţziansi în 1928 sau în partea de Apus a provinciei Fuţzian în 1929. <a href="javascript:void(0);" id="n99">[99]</a> Acestea sunt principiile generale. Dar există oare şi cazuri când este necesară dispersarea trupelor? Da, există. În acea parte a scrisorii comitetului de front adresată Comitetului Central unde se vorbeşte despre tactica luptei de partizani a Armatei roşii există o indicaţie cu privire la admisibilitatea dispersării trupelor pe o distanţă mică de la bază.</p>', '<blockquote><a id="p16"></a>„Tactica elaborată de noi în lupta dusă în ultimii trei ani se deosebeşte într-adevăr de tactica tuturor timpurilor şi tuturor popoarelor. Aplicând tactica noastră, amploarea luptei maselor creşte pe zi ce trece, şi nici cel mai puternic inamic nu ne poate învinge. Tactica noastră este tactica luptei de partizani. În esenţă ea se reduce la următoarele: «dispersarea trupelor pentru a ridica masele şi concentrarea trupelor pentru a veni de hac inamicului»; «duşmanul înaintează — noi ne retragem, duşmanul s-a oprit — noi îl hărţuim, duşmanul a obosit — noi îl lovim, duşmanul se retrage — noi îl urmărim»; «când creăm regiuni smulse stabile, <a href="javascript:void(0);" id="n100">[100]</a> aplicăm tactica înaintării în valuri; în caz că ne urmăreşte un inamic puternic, ne învârtim primprejur fără a plece departe de bază»; «pierzând cât mai puţin timp, aplicând cele mai bune metode, să ridici masele cele mai largi». Această tactică este asemănătoare unui năvod pe care când trebuie îl poţi întinde şi când trebuie îl poţi strânge; întinde — pentru cucerirea maselor, strânge — pentru lupta împotriva duşmanului. În decursul ultimilor trei ani, noi am aplicat în mod invariabil tocmai această tactică“.</blockquote>', '<p><a id="p17"></a>Aici „a întinde“ înseamnă a dispersa trupele pe o distanţă nu prea mare de bază. Aşa, de pildă, când am ocupat pentru prima oară oraşul Iunsin în Regiunea de graniţă Hunan—Ţziansi, regimentele 29 şi 31 au fost dispersate pe teritoriul judeţului Iunsin; când am ocupat Iunsinul pentru a treia oară, regimentul 28 a fost trimis la graniţa judeţului Anfu, regimentul 29 — la graniţa judeţului Lianhua, regimentul 31 — la graniţa judeţului Ţzian. Ca exemplu se mai poate da dispersarea trupelor în judeţele din partea de Sud a provinciei Ţziansi în Aprilie—Mai anul trecut sau în judeţele părţii de Apus a provinciei Fuţzian în Iulie. În ceea ce priveşte dispersarea trupelor la o mare depărtare de bază, aceasta este pasibil numai când există următoarele două condiţii: o situaţie suficient de favorabilă şi organe conducătoare relativ puternice. Doar scopul dispersării trupelor constă în a cuceri cu mai mult succes masele, în a adânci revoluţia agrară şi a crea organe ale puterii, în a lărgi rândurile Armatei roşii şi ale forţelor armate locale. Dacă atingerea acestor ţeluri nu este posibilă sau dacă dispersarea trupelor atrage după sine înfrângerea şi slăbirea Armatei roşii (aşa cum s-a întâmplat, de pildă, în August 1928, când o parte a trupelor din Regiunea de graniţă Hunan—Ţziansi a fost trimisă pentru a da o lovitură împotriva oraşului Cenciou), este mai bine să nu se recurgă deloc la dispersare. În caz însă că există cele două condiţii menţionate mai sus, trebuie, fără îndoială, să se recurgă la dispersarea trupelor, întrucât în acest caz ea este mai avantajoasă decât concentrarea.</p>', '<p><a id="p18"></a>Scrisoarea din Februarie a Comitetului Central a fost greşită prin spiritul ei: ea a exercitat o influentă negativă asupra unei părţi a tovarăşilor din organizaţia de partid a corpului 4. În afară de aceasta, în acea perioadă Comitetul Central a arătat într-una din circularele sale că este posibil ca războiul dintre Cian Kai-şi şi clica guansită nici să nu izbucnească. Ulterior însă aprecierile Comitetului Central şi indicaţiile sale au fost în linii generale juste. În scopul îndreptării aprecierii nejuste a situaţiei, apreciere făcută în circulara menţionată, Comitetul Central a trimis o altă circulară, care conţinea o rectificare a primei circulare. Şi deşi scrisoarea adresată Armatei roşii nu a fost rectificată, totuşi în indicaţiile următoare ale Comitetului Central nu au mai existat note pesimiste, iar punctul său de vedere în problema operaţiunilor Armatei roşii a început să coincidă cu al nostru. Totuşi influenţa negativă exercitată de scrisoarea Comitetului Central asupra câtorva tovarăşi mai persistă. De aceea eu consider că şi acum mai există necesitatea de a lămuri această problemă.</p>', '<p><a id="p19"></a>În Aprilie 1929 comitetul de front a prezentat Comitetului Central planul de cucerire în decursul unui an a provinciei Ţziansi. Mai târziu în această problemă a fost adoptată hotărârea de la Iuidu. Argumentele aduse atunci au fost expuse în scrisoarea următoare adresată Comitetului Central:</p>', '<blockquote><a id="p20"></a>„Trupele lui Cian Kai-şi şi ale clicii guansite se apropie de raionul Ţziuţzian: mari lupte pot începe în orice moment. Ca urmare a reluării luptei maselor populare şi a creşterii contradicţiilor din interiorul lagărului reacţionar dominant, în curând trebuie să înceapă un avânt al revoluţiei. Schiţându-ne planurile în această situaţie, noi pornim de la faptul că în doua din provinciile din Sud — Guandun şi Hunan — forţele armate ale compradorilor şi ale moşierilor sunt foarte mari şi că în provincia Hunan, din cauza greşelilor putsch-iste făcute de partid, cadrele lui au fost distruse şi el aproape şi-a pierdut baza sa de masă. Altă situaţie s-a creat în provinciile Fujzian, Ţziansi şi Ceţzian. În primul rând, în aceste trei provincii forţele armate ale inamicului sunt cele mai slabe. În provincia Ceţzian există numai trupele provinciale de garnizoană ale lui Ţzian Bo-cen, <a href="javascript:void(0);" id="n101">[101]</a> care au un efectiv mic. Deşi în provincia Fuţzian există 5 formaţiuni, compuse din 14 regimente, totuşi brigada lui Go Fân-min <a href="javascript:void(0);" id="n102">[102]</a> este deja zdrobită; unităţile lui Cen Go-huei şi Lu Sin-min <a href="javascript:void(0);" id="n103">[103]</a> sunt formate din bandiţi şi capacitatea lor de luptă este foarte redusă; cele două brigăzi ale Infanteriei marine, care se afla pe coastă, nu au participat niciodată la lupte şi capacitatea lor de luptă este fără îndoială redusă; o oarecare capacitate de luptă au numai trupele lui Cian Cen, <a href="javascript:void(0);" id="n104">[104]</a> dar, potrivit datelor comitetului provincial de partid Fuţzian, şi în Cian Cen numai două regimente au o capacitate de luptă relativ mare. În plus, în momentul de faţă, în provincia Fuţzian domneşte un haos complet, nu există unitate. În provincia Ţziansi trupele lui Ciu Pei-de <a href="javascript:void(0);" id="n105">[105]</a> şi Siun Şi-huei <a href="javascript:void(0);" id="n106">[106]</a> numără în total 16 regimente. Forţele lor depăşesc forţele militare ale provinciilor Fuţzian şi Ceţzinn, dar sunt cu mult mai mici decât forţele existente în provincia Hunan. În al doilea rând, în aceste trei provincii s-au făcut relativ puţine greşeli putsch-iste. Lăsând la o parte provincia Ceţzian, unde situaţia nu ne este prea clară, putem spune că în provinciile Ţziansi şi Fuţzian organizaţiile de partid şi baza lor de masă sunt întrucâtva mai puternice decât în provincia Hunan. În ceea ce priveşte provincia Ţziansi, în partea de nord a acesteia — în judeţele Dean, Siuşui şi Tungu — o oarecare bază de masă există. În partea de Apus a acestei provincii — în judeţele Ningan, Iunsin, Lianhua şi Suiciuan — forţele partidului şi ale detaşamentelor Gărzii roşii există ca şi înainte; în partea de Sud a provinciei Ţziansi perspectivele noastre sunt şi mai bune: forţele regimentelor 2 şi 4 ale Armatei roşii din judeţele Ţzian, Iunsin şi Singo cresc din zi în zi: unităţile Armatei roşii de sub comanda lui Fan Ci-min nu sunt câtuşi de puţin distruse. Aşadar, se creează premize pentru încercuirea oraşului Nancian.</blockquote>', '<blockquote><a id="p21"></a>Noi facem Comitetului Central următoarea propunere: în timpul îndelungatului război dintre mililariştii gomindanişti, noi vom desfăşura lupta împotriva lui Cian Kai-şi şi a clicii guansite pentru cucerirea provinciei Ţziansi şi a părţilor de Apus ale provinciilor Fuţzian şi Ceţzian, vom spori efectivul unităţilor Armatei roşii din aceste trei provincii, vom crea aici o bază revoluţionară şi o vom întări cu forţele populaţiei. Termenul îndeplinirii acestui plan este de un an“.</blockquote>', '<p><a id="p22"></a>În planul expus mai sus, de cucerire a provinciei Ţziansi, stabilirea termenului de un an pentru îndeplinirea acestui plan este greşită. În ceea ce priveşte posibilitatea de a cuceri provincia Ţziansi, în această scrisoare noi am condiţionat această posibilitate, în afară de situaţia din provincia însăşi, şi de începerea în curând în întreaga ţară a unui avânt al revoluţiei; căci dacă nu ar fi existat certitudinea că în curând trebue să înceapă un avânt al revoluţiei, nu s-ar fi putut ajunge în niciun caz la concluzia posibilităţii cuceririi provinciei Ţziansi în cursul unui singur an. Lipsa de care suferă propunerea noastră constă în aceea că nu trebuia să se stabilească termenul de un an; acest lucru nu putea să nu imprime cuvintelor „în curând trebuie“ din expresia „în curând trebuie să înceapă un avânt al revoluţiei“ o anumită nuanţă de nerăbdare.</p>', '<p><a id="p23"></a>În ceea ce priveşte condiţiile subiective şi obiective care există în provincia Ţziansi, ele merită o atenţie serioasă. În afară de condiţiile subiective despre care se vorbeşte în scrisoarea adresată Comitetului Central, aici există şi condiţii obiective, dintre care pot fi arătate următoarele trei: 1) economia provinciei Ţziansi este în esenţă o economie feudală, influenţa capitalului comercial este aici relativ mică, iar forţele armate moşiereşti din Ţziansi sunt mai slabe decât în oricare alta dintre provinciile din Sud; 2) provincia Ţziansi nu are trupe provinciale proprii, ea fiind păzită întotdeauna de trupe din alte provincii; dar trupele aduse din alte provincii în vederea „expediţiilor împotriva comuniştilor“ şi a „expediţiilor împotriva bandiţilor“ nu cunosc condiţiile locale şi nu sunt nici pe departe atât de interesate în aceste operaţiuni ca trupele care operează în provinciile lor, — adesea ele nu manifestă un entuziasm deosebit; 3) influenţa imperialismului este aici mai slabă decât în provincia Guandun, care este situată în vecinătatea oraşului Honcong şi în care aproape întreaga viaţă se află sub controlul englezilor.</p>', '<p><a id="p24"></a>Luând în consideraţie aceste trei împrejurări, putem să explicăm de ce răscoalele ţărăneşti din provincia Ţziansi au un caracter mai general decât în oricare altă provincie, iar unităţile Armatei roşii şi trupele de partizani sunt aici mai numeroase decât oriunde.</p>', '<p><a id="p25"></a>Pe multi tovarăşi îi frământă problema înţelesului care trebue dat cuvintelor „în curând trebuie“ din formula „în curând trebuie să înceapă un avânt al revoluţiei“. Marxiştii nu sunt oracole: când este vorba despre dezvoltarea şi transformările din viitor ei pot şi trebue să indice numai direcţia generală, dar nu pot şi nu trebue să stabilească în mod mecanic orele şi zilele. Totuşi formularea mea: „în China trebuie să înceapă în curând un avânt al revoluţiei“ nu este deloc o frază goală, în genul formulării la care recurg unii oameni: „există posibilitatea venirii unui avânt revoluţionar“, ceea ce nu exprimă deloc o tendinţă spre acţiune şi prezintă avântul revoluţiei ca ceva fantomatic şi inaccesibil.</p>', '<p><a id="p26"></a>Avântul revoluţiei este asemănător cu o corabie plutitoare, când vârfurile catargurilor sale se pot vedea deja la orizontul îndepărtat; el este asemănător discului solar, ale cărui raze strălucitoare, străpungând întunericul şi luminând în răsărit, se pot vedea deja de pe culmile muntelui înalt; el este asemănător pruncului care se zbate deja în pântecele mamei şi care în curând va vedea lumina zilei.</p>'],
'idChr': '1.06',
'title': 'Dintr-o scânteie poate izbucni un incendiu',
},
{'content': ['<p><a id="p2"></a>Dezvoltarea furtunoasă a războiului revoluţionar ne cere să mobilizăm masele pentru a desfăşura imediat o mişcare pe frontul economic şi pentru a înfăptui o scrie de măsuri necesare şi posibile în domeniul construcţiei economice. De ce? În prezent întreaga noastră activitate trebuie să urmărească obţinerea victoriei în războiul revoluţionar şi, în primul rând, a victoriei finale în lupta pentru zdrobirea celei de a cincia „campanii“ a inamicului, <a href="javascript:void(0);" id="n107">[107]</a> crearea condiţiilor materiale care să asigure posibilitatea întreţinerii şi aprovizionării Armatei roşii; îmbunătăţirea traiului maselor populare pentru a face astfel să crească şi mai mult activitatea lor în războiul revoluţionar; organizarea maselor largi populare în vederea luptei pe frontul economic, educarea lor în scopul ca noi forţe populare să se ridice în sprijinirea războiului; întărirea, pe baza construcţiei economice, a alianţei dintre muncitori şi ţărani, consolidarea dictaturii democratice a muncitorilor şi ţăranilor, întărirea conducerii proletare. Pentru toate acestea, trebue să desfăşurăm munca în domeniul construcţiei economice. Acest lucru trebue să-l înţeleagă limpede toţi cei care muncesc pentru cauza revoluţiei.</p>', '<p><a id="p3"></a>În trecut, unii tovarăşi considerau că ei şi aşa abia fac faţă sarcinilor pe care le pune războiul revoluţionar, aşa că de unde, spuneau ei, să-ţi mai faci timp şi pentru construcţia economică? De aceea ei tratau drept „deviator de dreapta“ pe oricine vorbea de construcţia economică. Ei considerau că în condiţiile războiului revoluţionar construcţia economică nu este posibilă, că numai după victoria finală în acest război, numai în condiţii de pace, de linişte vom putea să ne ocupăm de construcţia economică. Tovarăşi, aceste concepţii sunt greşite. Cei ce judecă astfel nu înţeleg că, dacă nu ne vom ocupa de construcţia economică, nu vom putea asigura condiţiile materiale pentru ducerea războiului revoluţionar şi atunci, în decursul unui război de lungă durată, forţele poporului se pot epuiza. Într-adevăr, duşmanul înfăptuieşte blocada economică, speculanţii şi reacţionarii subminează finanţele noastre şi comerţul, comerţul exterior al regiunilor noastre roşii se loveşte de cele mai mari piedici. Oare toate aceste greutăţi nu vor avea repercusiuni grele asupra războiului revoluţionar dacă nu le vom veni de hac? Sarea este foarte scumpă, iar uneori nici nu se găseşte. Toamna şi iarna orezul este ieftin, dar primăvara şi vara este îngrozitor de scump. Toate acestea se răsfrâng imediat asupra condiţiilor de trai ale muncitorilor şi ţăranilor, nepermiţându-ne să le îmbunătăţim. Oare aceasta nu aduce prejudicii alianţei dintre muncitori şi ţărani, a cărei asigurare constituie una dintre liniile fundamentale ale politicii noastre? Oare faptul că masele de muncitori şi de ţărani vor fi nemulţumite de condiţiile lor de trai nu va avea repercusiuni negative asupra creşterii Armatei noastre roşii şi asupra muncii de mobilizare a maselor în vederea participării la războiul revoluţionar?</p>', '<p><a id="p4"></a>De aceea este cu totul greşită părerea că, în condiţiile războiului revoluţionar, nu trebuie să ne ocupăm de construcţia economică. Oamenii care împărtăşesc această părere afirmă totodată adesea că totul trebuie sa fie subordonat războiului; ei nu înţeleg însă că renunţarea la construcţia economică nu va însemna nicidecum că „totul este subordonat războiului“, ci, dimpotrivă, va însemna slăbirea eforturilor noastre militare. Numai prin desfăşurarea muncii pe frontul economic şi prin dezvoltarea economiei regiunilor roşii vom putea crea baza materială necesară pentru războiul revoluţionar, vom putea desfăşura cu succes operaţiunile noastre ofensive de luptă şi vom putea da inamicului lovituri puternice în „campaniile“ sale; numai astfel vom putea dobândi forţe pentru lărgirea Armatei roşii şi vom putea desfăşura frontul nostru pe câteva mii de li, făcând ca, odată cu ivirea condiţiilor favorabile, Armata noastră roşie să poată, fără a mai avea grijă de altceva, să dea luptele pentru Nancian şi Ţziuţzian, ca Armata noastră roşie să nu mai aibă grija căutării de alimente şi ca ea să-şi poată concentra întreaga atenţie asupra luptei împotriva inamicului; numai astfel vom putea obţine ca masele largi populare să fie mai mult sau mai puţin satisfăcute de condiţiile lor de trai şi să se înroleze cu şi mai mult elan în Armata roşie sau să îndeplinească o muncă sau alta pentru cauza revoluţiei. Numai acest fel de a privi lucrurile înseamnă „a subordona totul războiului“.</p>', '<p><a id="p5"></a>În momentul de faţă, numeroşi activişti revoluţionari din organizaţiile locale nu înţeleg cât de importantă este construcţia economică pentru războiul revoluţionar, iar o serie de organe locale ale puterii nu au analizat încă în mod serios această problemă. Secţiile economice locale sunt încă slabe din punct de vedere organizatoric. Pe alocuri nici măcar nu există şefi de secţie sau în această muncă sunt trimişi oameni care nu sunt îndeajuns de capabili — numai şi numai să nu rămână postul liber. Dezvoltarea cooperaţiei se află încă în stadiul iniţial, iar munca de reglementare a aprovizionării cu alimente a fost începută numai în unele localităţi. În organizaţiile locale încă nu este desfăşurată propagarea sarcinilor construcţiei economice în masele largi (şi aceasta este o sarcină foarte importantă), încă nu a fost creată o atmosferă de entuziasm în lupta pentru construcţia economică. Toate acestea sunt o urmare a subaprecierii importanţei construcţiei economice.</p>', '<p><a id="p6"></a>Discutând toate aceste probleme la consfătuirea de faţă şi lămurindu-le pe teren la întoarcerea acasă, trebue să creăm o atmosferă de avânt, pentru ca toţi activiştii din instituţiile guvernamentale şi masele largi de muncitori şi ţărani să fie pătrunşi de dorinţa de a participa la construcţia economică. Trebuie ca toţi să înţeleagă importanţa construcţiei economice pentru războiul revoluţionar, să muncească energic pentru plasarea titlurilor împrumutului construcţiei economice, să extindă mişcarea cooperatistă, să construiască pretutindeni silozuri de cereale şi să creeze hambare de rezervă pentru eventualitatea unor calamităţi naturale. Fiecare judeţ trebuie să creeze o secţie de aprovizionare cu produse alimentare, iar în raioanele care au o importanţă deosebit de mare şi în satele-bazar <a href="javascript:void(0);" id="n108">[108]</a> — subsecţii de aprovizionare cu produse alimentare. Pe de o parte, trebuie să facem astfel ca pe teritoriile regiunilor roşii unde produsele alimentare sunt insuficiente să se aducă surplusurile de acolo de unde există şi să nu admitem ca într-un loc să existe produse alimentare cu grămada, iar în altul să nu se găsească, sau ca într-un loc preţurile produselor sa fie extrem de scăzute, iar în altul — extrem de ridicate. Pe de altă parte, trebuie să ne străduim ca produsele alimentare de care dispunem din belşug să fie exportate în mod planificat (dar nu fără restricţii), fără intermediul speculanţilor, care realizează profituri din aceasta, pentru ca să putem aduce mărfurile necesare din regiunile albe. Trebuie să dezvoltăm energic agricultura şi producţia meşteşugărească, să producem mai multe unelte agricole, var, să obţinem mărirea recoltei în anul viitor şi restabilirea nivelului anterior al extracţiei de minereu de wolfram, al producţiei de cherestea, de camfor, de hârtie, de tutun, de pânzeturi simple, de ulei de mentă şi al altor feluri de produse locale, al stocării de ciuperci şi al cultivării culturilor locale; trebuie să exportăm toate aceste mărfuri în mari cantităţi în regiunile albe.</p>', '<p><a id="p7"></a>Dacă vorbim despre volumul comerţului nostru exterior, principalul nostru articol de export îl constituie produsele alimentare. Noi exportăm anual circa trei milioane de dani de orez; aceasta înseamnă că fiecare din cele 3 milioane de oameni care alcătuesc populaţia noastră dă în medie pentru export cel puţin un dan de orez pe an pentru schimbul pe obiecte de larg consum care se importă. Dar cine se ocupă de acest comerţ? Exclusiv negustorii, care acţionează ca intermediari şi jefuiesc crunt poporul. Anul trecut, ţăranii din judeţele Vanan şi Taihe vindeau orezul negustorilor cu <sup>1</sup>/<sub>2</sub> de iuan danul, iar negustorii desfăceau acest orez la Ganciou cu 4 iuani danul, realizând din această operaţiune un profit de 700%. Sau iată încă un exemplu: cele 3 milioane de oameni care constitue populaţia noastră consumă anual o cantitate de sare în valoare de aproximativ 9 milioane de iuani şi ţesături în valoare de circa 6 milioane de iuani. În trecut, cu importul acestor cantităţi de ţesături şi de sare, în sumă totală de 15 milioane de iuani, se ocupau, se înţelege de la sine, negustorii, iar noi nu ne-am ocupat deloc de acest lucru. Ocupându-se cu aceste operaţiuni de mijlocire, negustorii jefuiau nemaipomenit populaţia. Aşa, de pildă, negustorii cumpărau sare în Meisian, plătind 1 iuan pentru 7 ţzini de sare, şi o vindeau în raionul nostru, luând 1 iuan pentru <sup>3</sup>/<sub>4</sub> ţzin. Oare nu este asta un jaf revoltător? Acum va trebui să ne ocupăm de această problemă; pe viitor ne vom ocupa neapărat de ea noi înşine, şi Direcţia comerţului exterior din raioanele noastre va trebui să se ocupe temeinic de aceasta.</p>', '<p><a id="p8"></a>Cum va fi folosit împrumutul construcţiei economice emis pentru suma de 3 milioane de iuani? Noi intenţionăm să-l folosim în felul următor: 1 milion de iuani să alocăm pentru nevoile războiului pe care-l duce Armata roşie, iar 2 milioane să alocăm pentru nevoile cooperaţiei, ale Direcţiei aprovizionării cu produse alimentare şi ale Direcţiei comerţului exterior. Dintre aceste 2 milioane, o parte mai mică va fi destinată dezvoltării producţiei, iar partea cea mai mare — dezvoltării comerţului exterior. Ţelul nostru constă nu numai în dezvoltarea producţiei, ci şi în aceea ca mărfurile exportate să fie vândute la preţuri convenabile, iar mărfurile importate din regiunile albe — sare şi ţesături — să fie cumpărate la preţuri reduse şi distribuite maselor populare. În felul acesta noi vom sparge blocada inamicului şi vom pune capăt jefuirii populaţiei de către negustori. Noi trebue să luptăm pentru o dezvoltare continuă a economiei naţionale şi să creăm o adevărată bază materială a războiului revoluţionar şi a construcţiei economice, îmbunătăţind considerabil condiţiile de trai ale maselor şi sporind veniturile noastre băneşti.</p>', '<p><a id="p9"></a>Aceasta este o sarcină de mare importantă, este o serioasă bătălie cu duşmanul de clasă. Este oare realizabilă aceasta sarcină în condiţiile unui război crunt? Eu cred că este realizabilă. Doar nu este vorba de construirea unei căi ferate până la Lunian sau a unei şosele până la Ganciou. Nu este vorba de introducerea unui monopol total asupra comerţului cu produse alimentare, nu cerem ca comerţul cu sare şi ţesături, al cărui volum se cifrează la 15 milioane de iuani, să se afle în întregime în mâinile guvernului, iar negustorii să nu fie admişi aici. Nu este vorba despre aceasta, şi nu aceasta este ceea ce vrem să realizăm. Lucrul despre care este vorba şi pe care vrem să-l realizăm este dezvoltarea agriculturii şi a producţiei meşteşugăreşti, exportul de produse alimentare şi de minereuri de wolfram, importul de sare şi de ţesături; noi pornim la treabă începând deocamdată cu investirea unei sume de 2 milioane de iuani, la care se adaugă contribuţiile populaţiei locale. Oare nu trebue să facem acest lucru, nu putem noi, nu vom reuşi să-l facem? Noi am început această muncă şi am şi obţinut unele succese. Recolta de toamnă din anul acesta este cu 20—25% mai mare decât recolta de toamnă din anul trecut, ceea ce depăşeşte creşterea de 20%, prevăzută de noi. În domeniul industriilor meşteşugăreşti se restabileşte producţia de inventar agricol şi de var; începe restabilirea producţiei de minereu de wolfram. A început o oarecare înviorare şi în producţia de tutun, hârtie, material lemnos. În domeniul aprovizionării cu produse alimentare, am reuşit să obţinem anul acesta succese destul de mari. În parte a început importul de sare. Pe aceste succese se bazează convingerea noastră fermă că mersul înainte este posibil. Nu este oare evidentă greşeala acelora care afirmă că construcţia economică este posibilă numai după terminarea războiului şi că ea nu ar fi posibilă în momentul de faţă?</p>', '<p><a id="p10"></a>De aici se înţelege deasemenea că în etapa actuală trebuie să subordonăm întreaga construcţie economică sarcinii principale — ducerea războiului revoluţionar. În momentul de faţă sarcina principală este războiul revoluţionar, iar construcţia economică trebuie pusă în slujba lui, trebuie efectuată în numele războiului şi subordonată lui. În egală măsură sunt greşite părerile acelora care socot că dintre toate sarcinile actuale sarcina principală este construcţia economica şi care desconsideră războiul revoluţionar, ocupându-se de construcţia economică fără a o lega de războiul revoluţionar. Numai după terminarea războiului civil se va putea şi va trebui să se spună că sarcina principală o constitue construcţia economică. Ar fi lipsit de sens ca în cursul războiului civil să încercăm sa desfăşurăm acea construcţie economică paşnică care va deveni necesară abia în viitor, şi nu este necesară acuma, care va fi posibilă numai în viitor şi nu este nicidecum posibilă în condiţiile actuale. În prezent este necesară munca pe care o cere în mod imperios războiul. Toată această muncă trebuie să servească războiului şi nu să constitue o ocupaţie de pace, ruptă de război. Dacă unii tovarăşi cred că construcţia economică trebue înfăptuită fără legătură directă cu războiul, greşeala lor trebuie imediat îndreptată.</p>', '<p><a id="p11"></a>Nu putem realiza o desfăşurare rapidă a mişcării pe frontul economic fără a aplica forme de conducere juste şi metode de muncă juste. Aceasta este deasemenea o problemă importantă pe care trebuie s-o rezolvăm la consfătuirea noastră. Căci, întorcându-se la locurile lor de muncă, tovarăşii vor trebui nu numai să treacă de îndată la o muncă de mare amploare, dar şi să conducă numeroasele cadre împreună cu care vor desfăşura această muncă. Aceasta se referă în special la tovarăşii care lucrează în instituţiile de plasă şi orăşeneşti, precum şi în cooperaţie, la Direcţia aprovizionării cu produse alimentare, la Direcţia comerţului şi la secţia de achiziţii. Ei sunt activişti în domeniul practic, care mobilizează în mod nemijlocit masele la organizarea de cooperative, la reglementarea aprovizionării cu produse alimentare şi a transporturilor, care se ocupă cu importul şi exportul. Dacă ei nu vor găsi forme de conducere juste, metode de muncă juste şi eficace, aceasta va avea imediat repercusiuni asupra rezultatelor muncii şi va face ca munca noastră să nu fie sprijinită de masele largi, astfel că în toamna şi iarna anului acesta, precum şi în primăvara şi vara anului viitor noi nu vom putea să îndeplinim în întregime planul guvernului central în domeniul construcţiei economice. În legătură cu aceasta, vreau să atrag atenţia tovarăşilor asupra următoarelor momente:</p>', '<p><a id="p12"></a>1. Trebuie să mobilizăm masele populare prin organizaţiile obşteşti. În primul rând, prezidiile comitetelor executive de toate gradele şi tovarăşii care lucrează în secţiile economice şi în secţiile financiare trebue să pună în mod sistematic pe ordinea de zi, să discute, să controleze şi să verifice întreaga muncă pentru plasarea împrumutului, pentru dezvoltarea cooperaţiei, pentru reglementarea aprovizionării cu produse alimentare, pentru dezvoltarea producţiei şi a comerţului. Apoi trebuie să fie mobilizate organizaţiile de masă, în primul rând sindicatele şi uniunile de ţărani săraci. Sindicatele trebuie să mobilizeze masa membrilor lor la munca pe frontul economic. Uniunile de ţărani săraci constitue un puternic instrument de mobilizare a maselor pentru dezvoltarea cooperaţiei şi pentru realizarea împrumutului; organele raionale şi de plasă ale puterii trebuie să le conducă în mod energic. Apoi, la adunările populaţiei, convocate pe sate sau pe gospodării, trebue să se popularizeze construcţia economică, lămurind cât mai amplu legătura dintre războiul revoluţionar şi construcţia economică, arătând cum pot fi îmbunătăţite condiţiile de trai ale maselor, cum pot fi sporite forţele noastre de luptă. Chemaţi populaţia să achiziţioneze titluri de împrumut, să dezvolte cooperaţia, să îmbunătăţească aprovizionarea cu produse alimentare, să întărească finanţele, să extindă comerţul; chemaţi-o să lupte pentru înfăptuirea acestor lozinci, însufleţiţi masele populare. Dacă nu vom mobiliza masele prin organizaţiile obşteşti şi nu vom duce muncă de lămurire în rândurile lor, adică dacă prezidiile comitetelor executive de toate gradele şi secţiile economice şi financiare nu vor pune munca de construcţie economică în centrul atenţiei lor, nu o vor pune în discuţie şi nu o vor controla, nu vor da atenţie mobilizării organizaţiilor de masă şi organizării de adunări de popularizare, nu ne vom putea atinge ţelul.</p>', '<p><a id="p13"></a>2. Metodele de mobilizare a maselor nu trebue să fie birocratice. Metodele birocratice de conducere nu sunt admisibile în nicio acţiune revoluţionară; ele nu au ce căuta nici în domeniul construcţiei economice. Pacostea birocratismului trebue aruncată la gunoi — de ea nu are nimeni nevoie. Tovarăşii noştri trebue să dea preferinţă formelor de masă ale muncii, adică formelor care sunt pe placul fiecărui muncitor şi ţăran. Una dintre manifestările de birocratism o constitue nepăsarea faţă de muncă, indiferenţa faţă de toate, lucrul făcut de mântuială, funcţionăreşte. Noi trebuie să ducem o luptă serioasă împotriva acestor fenomene. O altă manifestare de birocratism o constituie folosirea de metode pur administrative. În aparenţă activistul de acest tip nu manifestă nepăsare faţă de muncă şi-ţi face impresia că omul munceşte cu sârguinţă. În realitate însă nu este posibil să dezvolţi cu succes cooperaţia cu metode pur administrative. Chiar dacă în decursul unei perioade oarecare de timp ea ar creşte din punct de vedere formal, o asemenea creştere nu poate fi trainică; până la urmă masele pierd încrederea în cooperaţie, din care cauză dezvoltarea ei este frânată. Plasarea împrumutului prin metode administrative, prin repartizare arbitrară pe baza propriilor cifre şi calcule, fără a ţine seama dacă această acţiune este înţeleasă de mase, dacă oamenii pot să subscrie asemenea sume sau nu, nu poate decât să provoace nemulţumirea maselor, în urma cărui fapt împrumutul nu va putea fi realizat în modul corespunzător. Este în afară de orice îndoială că metodele pur administrative nu sunt de niciun folos. Noi avem nevoie de o agitaţie perseverentă, de o muncă de convingere a maselor. Trebuie să dezvoltăm cooperaţia, să plasăm titlurile împrumutului şi să desfăşurăm întreaga muncă de mobilizare a resurselor economice ţinând seama de condiţiile concrete şi de starea de spirit concretă a maselor.</p>', '<p><a id="p14"></a>3. Pentru desfăşurarea construcţiei economice sunt necesare numeroase cadre conducătoare. Este vorba nu de zeci sau sute, ci de mii şi de zeci de mii de oameni, care trebue să fie organizaţi, instruiţi şi trimişi pe frontul construcţiei economice. Ei vor deveni comandanţi ai frontului economic, iar masele largi ale poporului vor fi ostaşii lor. Oamenii se plâng adesea că ducem lipsă de cadre. Dar oare, într-adevăr, nu avem cadre, tovarăşi? Din masele călite în lupta pentru pământ, în lupta economică şi în războiul revoluţionar a ieşit un mare număr de cadre — cum se poate spune că nu există cadre? Nu trebuie decât să renunţăm la concepţiile greşite — şi cadrele vor fi găsite imediat.</p>', '<p><a id="p15"></a>4. Construcţia economică nu trebuie să fie ruptă nu numai de sarcina principală — sarcina militară —, dar nici de celelalte sarcini. Numai printr-o desfăşurare mai temeinică a campaniei de verificare a loturilor de pământ <a href="javascript:void(0);" id="n109">[109]</a> poate fi desfiinţată din rădăcini proprietatea funciară feudală şi semifeudală, poate fi ridicată activitatea în producţie a ţăranilor, iar masele largi ale ţărănimii pot fi atrase rapid la opera de construcţie economică. Numai printr-o hotărâtă traducere în viaţă a legii muncii poate fi obţinută o îmbunătăţire a condiţiilor de trai ale maselor muncitoreşti, încadrarea lor activă şi rapidă în opera de construcţie economică şi creşterea rolului lor conducător faţă de ţărănime. Numai printr-o justă conducere a campaniei electorale şi a „campaniei de demascare“, <a href="javascript:void(0);" id="n110">[110]</a> care se desfăşoară concomitent cu campania de verificare a loturilor de pământ, pot fi însănătoşite organele noastre guvernamentale şi poate fi asigurată guvernului nostru posibilitatea de a conduce cu mai multă eficacitate războiul revoluţionar, toate ramurile de activitate, construcţia economică.</p>', '<p><a id="p16"></a>Ridicarea nivelului politic şi cultural al maselor populare prin desfăşurarea muncii cultural-educative are deasemenea o uriaşă însemnătate pentru dezvoltarea economiei naţionale. Şi este de prisos să mai spunem că munca de lărgire a rândurilor Armatei roşii nu trebue desconsiderată nici măcar o zi. Pentru toţi este limpede că dacă Armata roşie nu va repurta victorii, blocada economică se va intensifica şi mai mult. La rândul lor, dezvoltarea economiei naţionale şi îmbunătăţirea condiţiilor de trai ale maselor pot, fără îndoială, să ajute considerabil în munca de lărgire a rândurilor Armatei roşii şi vor avea ca urmare faptul că masele largi ale poporului vor merge cu entuziasm pe front. Într-un cuvânt, dacă vom şti să facem să fie îndeplinite toate condiţiile arătate, inclusiv această nouă condiţie extrem de importantă — construcţia economică — şi vom face ca toţi aceşti factori să servească războiul revoluţionar, victoria în războiul revoluţionar va fi, fără îndoială, de partea noastră.</p>'],
'idChr': '1.07',
'title': 'Să dăm atenţie muncii economice',
},
{'content': ['<h5 id="sigil_toc_id_44" style="text-align: center;"><a id="p2"></a>1. Moşierii</h5>', '<p><a id="p3"></a>Numim moşier pe cel care posedă pământ, personal nu munceşte sau se ocupă numai cu o astfel de muncă care constitue pentru el o sursă secundară de venit, şi care trăieşte de pe urma exploatării ţăranilor. Moşierii exploatează pe ţărani în special prin arenda pe care o iau pentru pământ. Totodată, moşierii realizează şi venituri suplimentare — fie din cămătărie, fie din exploatarea muncitorilor salariaţi, fie din întreprinderile lor industriale sau comerciale. Principala formă de exploatare moşierească este însă exploatarea ţăranilor prin luarea de arendă. Administrarea pământurilor obşteşti şi încasarea arenzii pentru pământurile şcolilor constitue deasemenea una dintre formele de exploatare prin luarea de arendă. <a href="javascript:void(0);" id="n111">[111]</a></p>', '<p><a id="p4"></a>Moşierii care, deşi s-au ruinat, nu muncesc, ci trăiesc din escrocherii şi din şantaj sau sunt ajutati de rude şi prieteni (condiţiile lor de trai fiind mai bune decât ale mijlocaşilor obişnuiti) sunt considerati totuşi moşieri.</p>', '<p><a id="p5"></a>Militariştii, birocraţii, tuhao-ii şi leşen-ii, fiind reprezentanţii politici ai clasei moşierilor, sunt cei mai înrăiti dintre moşieri. Tuhao-i şi leşen-i mai puţin influenţi se întâlnesc adesea şi în rândurile chiaburilor.</p>', '<p><a id="p6"></a>Persoanele care ajută pe moşieri la încasarea arenzii şi la administrarea gospodăriei, a căror principală sursă de existenţă o constitue exploatarea ţăranilor de către moşieri, şi care au condiţii de trai mai bune decât mijlocaşii obişnuiţi trebuie puse în aceeaşi categorie cu moşierii.</p>', '<p><a id="p7"></a>Persoanele a căror principală sursă de existenţă o constitue cămătăria şi care au condiţii de trai mai bune decât mijlocaşii obişnuiţi se numesc cămătari şi ele trebuie puse în aceeaşi categorie cu moşierii.</p>', '<h5 id="sigil_toc_id_45" style="text-align: center;"><a id="p8"></a>2. Chiaburii</h5>', '<p><a id="p9"></a>De regulă, chiaburii posedă pământ, dar unii dintre ei sunt proprietari numai asupra unei părţi din pământul pe care îl cultivă, cealaltă parte luând-o în arendă; alţii nu au deloc pământ propriu şi iau în arendă tot pământul pe care îl cultivă. De regulă, chiaburii au din abundenţă inventar şi capital circulant, participă şi ei la muncă, dar o parte din venitul lor — adesea partea cea mai mare — provine întotdeauna din exploatare. Exploatarea chiaburească constă în esenţă în exploatarea forţei de muncă salariate (a muncitorilor agricoli). În afară de aceasta, chiaburii fie că dau o parte din pământ în arendă şi primesc arendă, fie că dau bani cu împrumut, fie că sunt proprietari de întreprinderi industriale sau comerciale. În majoritatea cazurilor ei sunt cei care administrează pământurile obşteşti. Chiabur trebue să fie considerat şi acela care, posedând o suprafaţă relativ mare de pământ din cel mai bun, munceşte singur pe acest pământ şi nu recurge la angajarea de braţe de muncă, dar exploatează pe ţărani prin luare de arendă, prin cămătărie sau folosind alte forme de exploatare. Exploatarea chiaburească are un caracter permanent, şi la numeroşi chiaburi venitul de pe urma exploatării constitue partea principală a tuturor veniturilor lor.</p>', '<h5 id="sigil_toc_id_46" style="text-align: center;"><a id="p10"></a>3. Ţăranii mijlocaşi</h5>', '<p><a id="p11"></a>În majoritatea lor, mijlocaşii au pământ propriu. Unii mijlocaşi posedă numai o parte din pământul cultivat de ei, iar cealaltă parte o iau în arendă; unii nu au deloc pământ propriu şi iau în arendă tot pământul pe care îl cultivă. Mijlocaşii dispun într-o anumită măsură de inventar propriu. Sursa de existenţă pentru mijlocaşi este exclusiv sau mai ales munca lor personală. Mijlocaşii, de regulă, nu exploatează muncă străină; mulţi dintre ei sunt supuşi ei înşişi în parte exploatării, plătind arendă pentru pământul luat în arendă şi dobânzi la împrumuturi. Dar, de regulă, mijlocaşii nu-şi vând forţa de muncă. O oarecare parte a ţăranilor mijlocaşi (mijlocaşii înstăriţi) exploatează pe o scară redusă muncă străină, dar această exploatare nu are un caracter permanent şi nu constitue pentru ei principala sursă de venit.</p>', '<h5 id="sigil_toc_id_47" style="text-align: center;"><a id="p12"></a>4. Ţăranii săraci</h5>', '<p><a id="p13"></a>Unii ţărani săraci sunt proprietarii unei părţi din pământul pe care îl cultivă, dar nu au inventar suficient; alţii însă nu posedă deloc pământ şi au numai inventar, şi acesta în cantitate insuficientă. De regulă, ţăranii săraci sunt nevoiti să ia în arendă pământ pentru a-l cultiva şi să se supună exploatării, plătind arendă şi dobânzi la împrumuturi şi, în parte, vânzându-şi forţa de muncă.</p>', '<p><a id="p14"></a>Dacă mijlocaşii, de regulă, nu sunt nevoiţi să-şi vândă forţa de muncă, ţăranii săraci, de regulă, sunt nevoiţi să-şi vândă în parte forţa de muncă — acesta este principalul criteriu pentru stabilirea deosebirii dintre ţăranii mijlocaşi şi ţăranii săraci.</p>', '<h5 id="sigil_toc_id_48" style="text-align: center;"><a id="p15"></a>5. Muncitorii</h5>', '<p><a id="p16"></a>Muncitorii (printre care şi argaţii), de regulă, nu au deloc nici pământ, nici inventar; numai unii dintre ei au loturi de pământ extrem de mici şi inventar. Muncitorii trăiesc exclusiv sau mai ales de pe urma vânzării forţei lor de muncă.</p>'],
'idChr': '1.08',
'title': 'Cum să stabilim apartenenţa de clasă la sate',
},
{'content': ['<p><a id="p2"></a>Numai neruşinatii militarişti gomindanişti, care în regiunile aflate sub dominaţia lor au dus poporul la mizerie, iar economia la sleire, sunt în stare să răspândească zi de zi afirmaţia calomnioasă că în regiunile roşii ar domni o ruină totală. Imperialiştii şi gomindanul îşi propun ca scop să distrugă regiunile roşii, să zădărnicească construcţia economică ce se desfăşoară în aceste regiuni, să distrugă bunăstarea maselor de multe milioane de muncitori şi ţărani, care au reuşit să devină liberi. De aceea ei nu numai că au organizat forţe armate pentru desfăşurarea de „campanii“ militare, dar duc şi o politică de severă blocadă economică. Situându-ne însă în fruntea maselor largi populare şi a Armatei roşii, noi nu numai că am zdrobit o serie de „campanii“ ale inamicului, dar şi facem tot ceea ce este posibil şi necesar în domeniul construcţiei economice pentru a zădărnici planurile perfide ale inamicului, care şi-a pus în gând să ne sugrume prin blocada economică; şi în această direcţie noi mergem neîncetat din succes în succes.</p>', '<p><a id="p3"></a>Principiile politicii noastre economice sunt următoarele: să facem tot ceea ce este posibil şi necesar în domeniul construcţiei economice; să mobilizăm resursele economice pentru a aproviziona frontul şi în acelaşi timp pentru a îmbunătăţi cât mai mult posibil condiţiile de trai ale maselor populare; să întărim alianţa economică dintre muncitori şi ţărani; să asigurăm conducerea ţărănimii de către proletariat; să facem astfel ca sectorul de stat al economiei naţionale să cucerească o poziţie conducătoare fată de sectorul particular şi să creăm premizele pentru trecerea în viitor la socialism.</p>', '<p><a id="p4"></a>Sarcinile centrale ale construcţiei noastre economice sunt dezvoltarea producţiei agricole, dezvoltarea producţiei industriale, dezvoltarea comerţului exterior şi dezvoltarea cooperaţiei.</p>', '<p><a id="p5"></a>Agricultura regiunilor roşii înregistrează, fără îndoială, în prezent un avânt. În 1933, în regiunea părţii de Sud a provinciei Ţziansi şi a părţii de Vest a provinciei Fuţzian producţia agricolă a crescut cu 15% faţă de 1932, iar în Regiunea de graniţă Fuţzian — Ceţzian — Ţziansi — cu 20%. O recoltă bogată a fost strânsă în Regiunea de graniţă Sâciuan-Şensi. În primul şi în al doilea an după crearea regiunilor roşii s-a observat adeseori o oarecare scădere a producţiei agricole. <a href="javascript:void(0);" id="n112">[112]</a> După împărţirea pământului însă, când drepturile ţăranilor asupra pământului au fost precis stabilite, iar noi am început să încurajăm sporirea producţiei, entuziasmul în muncă al maselor ţărăneşti a crescut, şi producţia a început să se restabilească. În prezent, în unele regiuni nivelul dinainte de revoluţie al producţiei agricole nu numai că a fost atins, dar a fost chiar depăşit. În unele locuri nu numai că s-a reluat cultivarea pământurilor lăsate în paragină în timpul luptei revoluţionare, dar au şi fost valorificate pământuri noi. În multe locuri, în scopul reglementării folosirii braţelor de munca la sate, au fost organizate întovărăşiri de întrajutorare în muncă şi brigăzi pentru aratul pământului; <a href="javascript:void(0);" id="n113">[113]</a> pentru a învinge greutăţile provocate de faptul că nu existau destule vite de muncă, au fost create întovărăşiri pentru acordare de ajutor cu forţă de tracţiune. În acelaşi timp mase largi de femei s-au încadrat în muncă.</p>', '<p><a id="p6"></a>În timpul dominaţiei gomindaniste o asemenea situaţie era absolut imposibilă. Pe atunci pământul aparţinea moşierilor, iar ţăranii nu voiau şi nici nu puteau să sporească cu forţele lor fertilitatea solului. Numai după ce am împărţit pământul între ţărani şi am început să încurajăm şi să stimulăm activitatea lor în producţie, masele ţărăneşti au fost cuprinse de entuziasm în muncă, iar în domeniul producţiei agricole au devenit posibile mari victorii. Aici trebue să arătăm că, în condiţiile actuale, sporirea producţiei agricole constituie o sarcină primordială a construcţiei noastre economice; ea trebuie să rezolve nu numai problema extrem de importantă a produselor alimentare, dar şi problema materiei prime pentru producerea unor articole de primă necesitate, ca îmbrăcămintea, zahărul, hârtia şi altele, adică să rezolve sarcina aprovizionării cu bumbac, cânepă, trestie de zahăr, bambu etc. Sarcini importante în domeniul agriculturii sunt deasemenea plantarea de păduri şi mărirea şeptelului. În condiţiile economiei bazate pe mica producţie agricolă, elaborarea unor planuri de producţie adecvate pentru principalele feluri de produse agricole, precum şi mobilizarea ţăranilor în lupta pentru îndeplinirea acestor planuri este nu numai posibilă, dar şi necesară. În viitor trebuie să acordăm acestei sarcini şi mai multă atenţie şi să-i consacram şi mai multe forţe.</p>', '<p><a id="p7"></a>Cât priveşte greutăţile întâmpinate în crearea condiţiilor necesare pentru producţia agricolă, de pildă, în asigurarea ei cu braţe de muncă, vite de tracţiune, îngrăşăminte, seminţe, irigaţie, trebuie să conducem energic pe ţărani în lupta pentru biruirea acestor greutăţi. Principalele noastre sarcini în domeniul producţiei agricole sunt reglementarea organizată a folosirii braţelor de muncă şi atragerea femeilor în producţia agricolă. Organizarea de întovărăşiri de întrajutorare în muncă şi de brigăzi pentru aratul pământului, mobilizarea întregii populaţii de la sate şi conducerea ei în cele mai importante sezoane ale muncilor de câmp — în perioada aratului de primăvară şi a aratului de vară — iată măsurile necesare pentru rezolvarea problemei braţelor de muncă. Destui ţărani (circa 25%) duc lipsă de vite de muncă, ceea ce deasemenea constituie o problemă foarte serioasă. Trebuie să acordăm atenţie creării de întovărăşiri pentru acordarea de ajutor cu forţă de tracţiune şi să ducem în rândurile ţăranilor care nu au vile de muncă o campanie pentru ca, punând mână de la mână, să achiziţioneze vite spre a le folosi în comun. Trebuie să acordăm cea mai mare atenţie irigării, care arc o însemnătate vitală pentru agricultură. În prezent, se înţelege, mi se poate pune încă problema creării de gospodării de stat şi de gospodării colective, dar pentru a accelera dezvoltarea agriculturii este absolut necesar să organizăm pretutindeni mici ferme experimentale şi cursuri agrotehnice, precum şi expoziţii agricole.</p>', '<p><a id="p8"></a>Blocada înfăptuită de inamic creează greutăţi în ceea ce priveşte exportul mărfurilor noastre. În legătură cu aceasta multe ramuri ale producţiei meşteşugăreşti dan regiunile roşii sunt în declin, în special ramuri ca producţia de tutun şi de hârtie. Dar aceste greutăţi în legătură cu exportul nu sunt absolut de nebiruit. Nevoile maselor largi ale popularei creează la noi o vastă piaţă proprie. Trebuie să refacem şi să dezvoltăm în mod planificat producţia meşteşugărească şi unele ramuri ale industriei — în primul rând pentru satisfacerea propriilor noastre nevoi, iar apoi şi pentru export. În cursul ultimilor doi ani, mai ales începând din prima jumătate a anului 1933, o serie de ramuri ale producţiei meşteşugăreşti şi unele ramuri de producţie industrială au şi început să renască, atât în legătură cu faptul că am început să le acordăm atenţie, cât şi în legătură cu creşterea treptată a numărului cooperativelor de producţie. Este vorba, în special, de producţia de tutun, hârtie, camfor, inventar agricol şi îngrăşăminte (var etc.) şi de producţia de minereu de wolfram. În situaţia actuală nu trebuie să neglijăm nici producţia proprie de ţesături, medicamente şi zahăr. În Regiunea de graniţă Fuţzian — Ceţzian — Ţziansi nu s-au produs niciodată în trecut mărfuri ca hârtie, ţesături şi zahăr. În prezent însă producţia lor se dezvoltă, şi această dezvoltare dă rezultate pe deplin satisfăcătoare. În legătură cu lipsa de sare de bucătărie a fost organizată acolo producţia sării din salpetru.</p>', '<p><a id="p9"></a>Producţia industrială trebue planificată cum se cuvine. O planificare completă şi exactă pe baza producţiei meşteşugăreşti fărâmiţate este, fireşte, cu neputinţă. Dar o planificare mai mult sau mai puţin exactă este absolut necesară pentru unele ramuri mai importante ale producţiei şi în primul rând pcntni ramurile aflate în proprietatea statului sau a cooperaţiei. Fiecare întreprindere de stat sau cooperatistă trebue să se ocupe chiar de la începutul activităţii sale de evidenţa riguroasă a surselor de materii prime şi a pieţelor de desfacere atât din regiunile inamicului, cât şi din regiunile noastre.</p>', '<p><a id="p10"></a>În prezent este extrem de necesar ca noi să reglementăm în mod planificat comerţul populaţiei cu regiunile albe, statul trebuind să ia nemijlocit în mâinile sale comerţul cu unele mărfuri necesare, ca, de pildă, importul de sare şi ţesături, exportul de produse alimentare şi de minereu de wolfram, precum şi reglementarea comerţului de produse alimentare pe piaţa internă. În Regiunea de graniţă Fuţzian — Ceţzian — Ţziansi această muncă a fost începută ceva mai înainte, iar în Regiunea centrală — în primăvara anului 1933. În urma creării Direcţiei comerţului exterior şi a altor organe au fost obţinute în această privinţă primele succese.</p>', '<p><a id="p11"></a>Acum economia noastră naţională este alcătuită din trei sectoare — de stat, cooperatist şi particular.</p>', '<p><a id="p12"></a>Statul are în seama sa numai acele întreprinderi economice a căror conducere de către stat este acum posibilă şi necesară. Sectorul industriei de stat şi comerţului a şi început să crească şi în faţa lui se deschid vaste perspective.</p>', '<p><a id="p13"></a>Noi nu numai că nu împiedicăm activitatea economică particulară, dar o şi încurajăm şi o stimulăm dacă întreprinzătorii particulari nu calcă legile promulgate de guvern. Doar dezvoltarea sectorului particular este necesară acum în interesul statului şi al poporului. În prezent sectorul particular are fără doar şi poate preponderenta absolută, şi fără îndoială că va mai avea această preponderenţă o perioadă destul de îndelungată. În regiunile roşii sectorul particular este reprezentat în prezent de către micile întreprinderi.</p>', '<p><a id="p14"></a>Sectorul cooperatist se dezvoltă foarte rapid. Potrivit datelor statisticii, în 17 judeţe ale provinciilor Ţziansi şi Fuţzian existau în total în Septembrie 1933 1.423 de cooperative diferite, cu un capital social a cărui sumă globală depăşea 300.000 de iuani. O mai mare dezvoltare au căpătat cooperativele de consum şi alimentare, după ele urmând cooperativele de producţie. Cooperativele de credit abia şi-au început activitatea. În procesul activităţii comune cooperativele şi întreprinderile de stat vor deveni cu timpul o uriaşă forţă economică, vor obţine treptat preponderenţa asupra sectorului particular şi vor începe să joace faţă de acesta un roi conducător. De aceea, concomitent cu încurajarea dezvoltării sectorului particular trebue să dezvoltăm prin toate mijloacele întreprinderile de stat şi să lărgim considerabil întreprinderile cooperatiste.</p>', '<p><a id="p15"></a>În scopul dezvoltării întreprinderilor de stat şi al acordării de ajutor întreprinderilor cooperatiste, noi am lansat cu sprijinul maselor populare un împrumut al construcţiei economice în valoare de 3 milioane de iuani. Singurul izvor posibil de fonduri pentru finanţarea construcţiei economice este în prezent atragerea mijloacelor băneşti ale populaţiei.</p>', '<p><a id="p16"></a>Sporirea veniturilor noastre pe calea dezvoltării economiei naţionale — iată linia fundamentală a politicii noastre financiare, care a şi dat rezultate vizibile în Regiunea de graniţă Fuţzian — Ceţzian — Ţziansi şi a început să dea roade şi în Regiunea centrală. Organele noastre financiare şi economice au sarcina de a aplica în mod hotărât această linie. Trebuie să avem în această privinţă o deosebită grijă ca Banca de stat, emiţând hârtia-monedă, să pornească în primul rând de la nevoile dezvoltării economiei naţionale, iar nevoilor pur financiare să le rezerve un loc secundar.</p>', '<p><a id="p17"></a>Principiul de bază în cheltuirea fondurilor trebuie să fie economia. Este necesar ca toţi funcţionarii organelor guvernamentale să înţeleagă că corupţia şi risipa constituie cele mai mari crime. Lupta împotriva corupţiei şi a risipei a dat în trecut unele rezultate, şi în această direcţie trebuie să acţionăm şi de acum înainte. Să economisim fiecare ban pentru nevoile războiului şi ale revoluţiei, pentru construcţia noastră economică, — iată principiul contabilităţii noastre.</p>', '<p><a id="p18"></a>Metodele noastre de folosire a veniturilor statului trebuie sa se deosebească radical de metodele gomindaniste.</p>', '<p><a id="p19"></a>Într-un moment când asupra Chinei s-au abătut cele mai grele calamităţi economice, când sute de milioane de oameni suferă de foame şi frig, guvernul nostru popular, în pofida tuturor greutăţilor, s-a ocupat cum se cuvine de construcţia economică în numele războiului revoluţionar, în interesul naţiunii. Este absolut limpede că numai victoria noastră asupra imperialismului şi a gomindanului, numai munca noastră planificată şi organizată pe tărâmul construcţiei economice pot salva întregul nostru popor de la calamităţi nemaipomenite.</p>'],
'idChr': '1.09',
'title': 'Politica noastră economică',
},
{'content': ['<p><a id="p3"></a>Materialismul dinainte de Marx privea problemele cunoașterii separat de natura socială a oamenilor, separat de dezvoltarea istorică a omenirii, și deaceea n-a putut înțelege dependența cunoașterii de practica socială, adică dependența cunoașterii de producție și de lupta de clasă.</p>', '<p><a id="p4"></a>Marxiștii consideră în primul rând că activitatea desfășurată de oameni în producție constitue activitatea lor practică fundamentală, care determină orice altă activitate. În cunoașterea lor oamenii depind mai ales de activitatea materială din producție, în procesul căreia ajung treptat să înțeleagă fenomenele naturii, proprietățile naturii, legile naturii și relațiile dintre om și natură; totodată, prin activitatea în producție, ei ajung să cunoască deasemenea treptat, în măsură diferită, diferitele relații dintre oameni. Toate aceste cunoștințe nu pot fi dobândite separat de activitatea în producție. În societatea fără clase, fiecare om, ca membru al societății respective, colaborând cu ceilalți membri ai societății și intrând în anumite relații de producție cu ei, desfășoară o activitate în producție menită să rezolve problemele vieții materiale a oamenilor. În diferitele societăți împărțite în clase, membrii acestor societăți, aparținând diferitelor clase, intrând, în forme diferite, în anumite relații de producție, desfășoară și ei o activitate în producție menită să rezolve problemele vieții materiale a oamenilor. Acesta este principalul izvor al dezvoltării cunoașterii umane.</p>', '<p><a id="p5"></a>Practica socială a oamenilor nu se limitează numai la activitatea în producție, ci mai are multe alte forme: lupta de clasă, viața politică, activitatea pe tărâmul științei și artei; într-un cuvânt, omul social participă la toate domeniile vieții practice a societății. De aceea, în procesul cunoașterii omul ajunge să înțeleagă, în măsură diferită, diferitele relații dintre oameni nu numai în procesul vieții materiale, ci și în procesul vieții politice și culturale (care este strâns legată de viața materială). Deosebit de profundă este influența pe care diferitele forme ale luptei de clasă o exercită asupra dezvoltării cunoașterii umane. În societatea împărțită în clase fiecare om ocupă o poziție de clasă determinată, și nu există ideologie care să nu poarte o pecete de clasă.</p>', '<p><a id="p6"></a>Marxiștii consideră că activitatea în producție în societatea omenească se dezvoltă pas cu pas de la treptele inferioare la cele superioare, că de aceea cunoștințele oamenilor, atât în ceea ce privește natura, cât și în ceea ce privește societatea, se dezvoltă și ele pas cu pas de la treptele inferioare la cele superioare, adică de la simplu la complex, de la unilateral la multilateral. În decursul unei foarte îndelungate perioade istorice oamenii n-au putut înțelege istoria societății decât în mod unilateral; aceasta se întâmpla, pe de o parte, din cauza atitudinii tendențioase a claselor exploatatoare, care denaturau permanent istoria societății, iar pe de altă parte din cauza proporțiilor restrânse ale producției, care limitau orizontul oamenilor. Numai atunci când, odată cu apariția unor uriașe forțe de producție — a marii industrii —, a apărut proletariatul modern, oamenii au reușit să-și formeze o concepție istorică multilaterală despre procesul de dezvoltare istorică a societății și să-și transforme cunoștințele despre societate în știință. Această știință este marxismul.</p>', '<p><a id="p7"></a>Marxiștii consideră că numai practica socială a oamenilor poate fi criteriul veridicității cunoștințelor omului despre lumea înconjurătoare. Căci, în fapt, numai dobândind în procesul practicii sociale (în procesul producției materiale, al luptei de clasă, al experiențelor științifice) rezultatele așteptate de ei, oamenii capătă confirmarea veridicității cunoștințelor lor. Dacă oamenii vor să obțină succese în muncă, adică să dobândească rezultatele așteptate, ei trebue neapărat să-și pună în concordanță ideile cu legile lumii exterioare obiective; în caz contrar, vor suferi o înfrângere în practică. După ce au suferit o înfrângere, oamenii trag învățăminte chiar din înfrângerea suferită, își modifică ideile și le pun în concordanță cu legile lumii exterioare, și atunci ei pot transforma înfrângerea în victorie; proverbele: „înfrângerea este mama succesului“ și „Fiecare eșec ne face mai înțelepți“ exprimă tocmai acest adevăr.</p>', '<p><a id="p8"></a>Teoria cunoașterii a materialismului dialectic pune practica pe primul plan, considerând că cunoașterea umană nu poate câtuși de puțin să se rupă de practică și respingând toate teoriile greșite care neagă însemnătatea practicii și care rup cunoașterea de practică. Lenin spunea: <i>„Practica este superioară cunoașterii (teoretice)</i>, deoarece ea are nu numai meritul universalității, ci și pe acela de a fi realitate nemijlocită“. [V. I. Lenin, „Conspectul cărții lui Hegel «Știința logicii»“ (Caiete filozofice, Moscova, 1947, pag. 185).]</p>', '<p><a id="p9"></a>Filozofia marxistă — materialismul dialectic — are două particularități deosebit de clare: prima particularitate este caracterul ei de clasă, recunoașterea deschisă a faptului că materialismul dialectic slujește proletariatul; a doua particularitate este caracterul ei practic, afirmarea dependenței teoriei de practică, sublinierea faptului că baza teoriei este practica și că teoria, la rândul ei, servește practica. Veridicitatea cunoașterii sau a teoriei este determinată nu de o apreciere subiectivă, ci de rezultatele practicii sociale obiective. Numai practica socială poate fi criteriul adevărului. Punctul de vedere al practicii este primul și principalul punct de vedere al teoriei cunoașterii a materialismului dialectic. [Vezi K. Marx șl F. Engels, „Unsprezece teze asupra lui Feuerbach“ (Opere, vol. IV, pag. 589); V. I. Lenin, „Materialism și empiriocriticism“ (Opere, vol. 14, pag. 130).]</p>', '<p><a id="p10"></a>Dar în ce mod izvorăște cunoașterea umană din practică și cum servește ea, la rândul ei, practica? Pentru a înțelege aceasta, este suficient sa urmărim procesul dezvoltării cunoașterii.</p>', '<p><a id="p11"></a>Fapt este că în procesul activității practice oamenii văd la început numai aspectul exterior al diferitelor lucruri, diferitelor fenomene reprezentate în acest proces, văd diferite aspecte ale lucrurilor, fenomenelor, văd legătura exterioară dintre diferitele fenomene. De pildă, persoanele venite la Ianan spre a se documenta au văzut în primele zile în Ianan localitatea, străzile, casele, au venit în contact cu mulți oameni, au participat la recepții, serate și meetinguri, au auzit diferite cuvântări, au citit diferite documente; toate acestea sunt aspecte exterioare ale fenomenelor, diferite aspecte ale fenomenelor și legătura exterioara dintre aceste fenomene. Această treaptă a procesului cunoașterii se numește treapta perceperii senzoriale, adică treapta senzațiilor și reprezentărilor. Aceste diferite fenomene întâlnite la Ianan, acționând asupra organelor senzoriale ale domnilor din grupul de documentare, le-au provocat anumite senzații, în conștiința lor au apărut o serie de reprezentări și s-a stabilit o legătură aproximativă, exterioară, între aceste reprezentări; aceasta este prima treaptă o cunoașterii. Pe această treaptă oamenii nu pot încă să-și formeze noțiuni profunde și să tragă concluzii logice.</p>', '<p><a id="p12"></a>Continuarea practicii sociale duce la o multiplă repetare a fenomenelor, care provoacă oamenilor senzații și reprezentări. Și atunci în conștiința oamenilor se produce un salt în procesul cunoașterii — apar noțiunile. Noțiunea nu mai reflectă aspectele exterioare ale lucrurilor, fenomenelor, diferite aspecte ale lor, legătura exterioară dintre ele; ea sesizează esența fenomenelor, fenomenul în ansamblul său, legătura interioară a fenomenelor. Între noțiune și senzație există nu numai o deosebire cantitativă, ci și una calitativă. Dezvoltarea ulterioară în această direcție, folosirea metodei judecății și raționamentului, poate duce la concluzii logice. Atunci când în „Povestea celor trei împărății“ [„Povestea celor trei împărății“ („Sango iani“) — roman istoric popular în China despre perioada luptei dintre cele trei împărății — Vel, U și Șu din secolul al III-lea e.n.] se spune: „Încrunți numai sprâncenele, și în minte se naște un plan“ sau când spunem în mod obișnuit: „Stai să mă gândesc“, înseamnă că omul operează în gând cu noțiuni pentru a face judecăți și a trage concluzii. Aceasta este a doua treaptă a cunoașterii.</p>', '<p><a id="p13"></a>Domnii din grupul venit la noi pentru documentare, strângând diferite materiale și „gândind“ asupra lor, ar putea face următoarea judecată: „Politica de front național antijaponez unic dusă de partidul comunist este o politică consecventă, sinceră și cinstită“. Dacă sunt și ei în mod cinstit pentru unire în scopul salvării naționale, atunci, făcând această judecată, ar putea să meargă mai departe și să tragă următoarea concluzie: „Frontul național antijaponez unic poate fi creat cu succes“. În procesul general al cunoașterii de către oameni a unui fenomen oarecare, această treaptă a noțiunilor, judecăților șî raționamentelor este o treaptă și mai importantă, treapta cunoașterii raționale.</p>', '<p><a id="p14"></a>Adevărata sarcină a cunoașterii este de a se ridica de la senzație la gândire, de a se ridica la înțelegerea treptată a contradicțiilor interne ale lucrurilor, fenomenelor ce există în mod obiectiv, la înțelegerea legilor lor, la înțelegerea legăturii interioare dintre diferitele procese, adică de a ajunge la cunoașterea logică. Repetăm: cunoașterea logică se deosebește de cunoașterea senzorială prin aceea că cunoașterea senzorială îmbrățișează diferitele aspecte ale lucrurilor, fenomenelor, aspectele lor exterioare, legătura exterioară dintre fenomene, pe când cunoașterea logică face un uriaș pas înainte, îmbrățișând fenomenul în ansamblu, esența lui și legătura interioară a fenomenelor, se ridică până la descoperirea contradicțiilor interne ale lumii înconjurătoare și, implicit, poate să sesizeze dezvoltarea lumii înconjurătoare în totalitatea ei, cu legăturile ei interne universale.</p>', '<p><a id="p15"></a>O astfel de teorie dialectico-materialistă a procesului de dezvoltare a cunoașterii, teorie bazată pe practică și pe mișcarea de la simplu la complex, n-a fost formulată de nimeni în mod consecvent până la marxism. Materialismul marxist a rezolvat pentru prima oară în mod just această problemă, a arătat în mod materialist și dialectic mișcarea cunoașterii pe linia continuei ei adânciri, a arătat mișcarea progresivă a cunoașterii oamenilor sociali în complexa și mereu repetata lor practică de producție și de luptă de clasă — mișcarea de la cunoașterea senzorială la cunoașterea logică. Lenin spunea: „Abstracția <i>materiei</i>, a <i>legii</i> naturii, abstracția <i>valorii</i> etc., cu un cuvânt <i>toate</i> abstracțiile științifice (juste, serioase, nu absurde) reflectă natura mai adânc, mai just, <span class="spt"><i>mai complet“</i></span>. [V. I. Lenin, „Conspectul cărții lui Hegel «Știința logicii»“ (Caiete filozofice, Moscova, 1947, pag. 146).] Marxism-leninismul consideră că trăsăturile distinctive ale celor două trepte ale procesului cunoașterii constau în aceea că pe treapta inferioară cunoașterea se manifestă ca cunoaștere senzorială, în timp ce pe treapta superioară ea se manifestă ca cunoaștere logică, ambele aceste trepte reprezentând însă trepte ale procesului unic al cunoașterii. Senzorialul și raționalul se deosebesc prin caracterul lor, dar nu sunt rupte unul de altul, ci se unesc pe baza practicii.</p>', '<p><a id="p16"></a>Practica noastră dovedește că lucrurile, fenomenele percepute senzorial nu pot fi înțelese de noi imediat și că numai fenomenele înțelese pot fi percepute și mai profund. Senzația poate rezolva numai problema aspectelor exterioare ale fenomenelor; problema esenței o rezolvă numai cunoașterea teoretică. Rezolvarea acestor probleme nu poate fi ruptă câtuși de puțin de practică. Omul nu poate cunoaște un fenomen oarecare fără a veni în contact cu el, adică dacă propria lui viață (practica) nu se desfășoară în ambianța acestui fenomen.</p>', '<p><a id="p17"></a>Nu puteai cunoaște dinainte legile societății capitaliste, trăind încă în societatea feudală, deoarece atunci încă nu apăruse capitalismul și nu exista practica corespunzătoare. Marxismul n-a putut să apară decât ca produs al societății capitaliste. În epoca capitalismului pre-monopolist Marx n-a putut cunoaște dinainte și în mod concret unele legi specifice ale epocii imperialismului întrucât imperialismul ca ultimul stadiu al capitalismului nu se ivise încă și nu exista încă practica corespunzătoare; numai Lenin și Stalin și-au putut asuma această sarcină.</p>', '<p><a id="p18"></a>Marx, Engels, Lenin și Stalin și-au putut crea teoria lor nu numai datorită genialității lor, dar și, mai ales, pentru că au luat parte personal la practica de atunci a luptei de clasă și a experimentelor științifice; fără această din urmă condiție, nicio genialitate n-ar fi putut duce la succes. Expresia: „un siuțai, [Siuțai — persoană care se afla pe prima treaptă în ierarhia învățaților din vechea Chină.] fără a trece pragul casei sale, poate ști tot ce se petrece sub soare“ era o frază goală în vechime, când tehnica nu era dezvoltată, în timp ce în veacul nostru cu tehnica dezvoltată acest lucru este realizabil, deși cunoștințe adevărate, dobândite prin experiență personală, posedă numai oamenii care sunt legați de practica „celor ce se petrec sub soare“; în practica lor acești oameni dobândesc „cunoștințe“, care prin intermediul scrisului și al tehnicii ajung în mâinile „siuțaiului“ și-i dau posibilitatea să afle indirect „tot ce se petrece sub soare“.</p>', '<p><a id="p19"></a>Cunoașterea nemijlocită a unui fenomen sau a unor fenomene oarecare necesită participarea personală la lupta practică care are ca scop modificarea realității, modificarea unui fenomen sau a unor fenomene oarecare, deoarece numai participarea personală la această luptă practică ne permite să venim în contact cu aspectul exterior al unui fenomen sau al unor fenomene oarecare și numai participarea personală la această luptă practică ne permite să descoperim esența unui fenomen sau a unor fenomene oarecare și să le înțelegem. Aceasta este calea cunoașterii, pe care în realitate o urmează fiecare om; atâta doar că unii, denaturând intenționat adevărul, afirmă contrariul.</p>', '<p><a id="p20"></a>În cea mai ridicolă postură apar aici așa zișii „atotștiutori“, care, având o brumă de cunoștințe întâmplătoare, fragmentare, se consideră ca fiind „cei dintâi sub soare“, ceea ce nu dovedește decât îngâmfarea lor nemăsurată. Cunoștințe înseamnă știință, și aici nu încape nici cea mai mică fățărnicie sau înfumurare, aici se cere categoric tocmai contrariul: o atitudine cinstită și modestă. Dacă vrei să capeți cunoștințe, participă la practica care modifică realitatea. Dacă vrei să cunoști gustul perei, trebuie s-o modifici, s-o mesteci. Dacă vrei să cunoști structura și proprietățile atomului, trebuie să faci experiențe fizice și chimice, trebuie să modifici starea atomului. Dacă vrei să cunoști teoria și metodele revoluției, trebuie să iei parte la revoluție. Toate cunoștințele autentice izvorăsc din experiența directă. Însă omul nu poate să cunoască prin experiență directă tot ce există în lume, și în fapt cea mai mare parte a cunoștințelor noastre sunt produsul experienței indirecte, sunt cunoștințe care ne-au rămas din toate veacurile trecute și cunoștințe dobândite de oamenii de pe alte meleaguri. Aceste cunoștințe sunt produsul experienței directe a oamenilor care au trăit înainte sau al experienței directe a altora. Dacă în timpul experienței directe a strămoșilor sau contemporanilor noștri aceste cunoștințe au corespuns condiției despre care vorbea Lenin, adică dacă au fost rezultatul abstracției științifice și au constituit o reflectare științifică a unor fenomene care existau în mod obiectiv, atunci aceste cunoștințe sunt sigure; în caz contrar, ele nu sunt sigure. De aceea cunoștințele omului se compun din două părți: din datele experienței directe și datele experienței indirecte. Totodată, ceea ce pentru mine este experiență indirectă, pentru alții rămâne experiență directă. Prin urmare, dacă luăm cunoștințele în ansamblu lor, niciun fel de cunoștințe nu pot fi rupte de experiența directă.</p>', '<p><a id="p21"></a>Izvorul tuturor cunoștințelor îl constitue senzațiile pe care organele senzoriale ale omului le primesc din lumea exterioară care există în mod obiectiv; cine neagă senzația, neagă experiența directă, neagă participarea personală la practica ce modifică realitatea, acela nu este materialist. Iată de ce „atotștiutorii“ sunt atât de ridicoli. Chinezii au un vechi proverb: „Nu poți să prinzi puiul de tigru dacă nu intri în bârlogul tigrului“. Acest proverb este un adevăr pentru practica oamenilor și în egală măsură este un adevăr pentru teoria cunoașterii. O cunoaștere ruptă de practică este de neconceput.</p>', '<p><a id="p22"></a>Să mai dăm următoarele exemple concrete pentru a lămuri mișcarea dialectico-materialistă a cunoașterii, care ia naștere pe baza practicii modificării realității — mișcarea cunoașterii pe linia adâncirii ei treptate.</p>', '<p><a id="p23"></a>În perioada inițială a practicii sale — în perioada distrugerii mașinilor și a luptei spontane — proletariatul, în ceea ce privește cunoașterea de către el a societății capitaliste, se afla abia pe treapta cunoașterii senzoriale și nu cunoștea decât unele aspecte ale diferitelor fenomene ale capitalismului și legătura exterioară dintre acestea. Pe atunci proletariatul era încă o așa zisă „clasă în sine“. Când însă a venit a doua perioadă a practicii proletariatului, perioada luptei economice și politice conștiente și organizate, când experiența variată dobândită din practică, experiența dobândită în cursul unei lupte îndelungate a fost sintetizată în mod științific de către Marx și Engels și a luat naștere teoria marxistă, care a fost folosită pentru educarea proletariatului și a învățat astfel proletariatul să înțeleagă esența societății capitaliste, să înțeleagă relațiile de exploatare apărute între clasele sociale, să înțeleagă sarcinile istorice ale proletariatului, atunci proletariatul a devenit „o clasă pentru sine“.</p>', '<p><a id="p24"></a>Aceeași cale a străbătut-o și cunoașterea imperialismului de către poporul chinez. Prima treaptă a fost treapta cunoașterii senzoriale superficiale, treapta luptei împotriva străinilor în general în timpul mișcării taipinilor, boxerilor și a altor mișcări. Numai treapta a doua a fost o treaptă de cunoaștere rațională, când poporul chinez a înțeles diferitele contradicții interne și externe ale imperialismului, când el a înțeles esența asupririi și exploatării maselor largi populare din China de către imperialism în alianță cu burghezia compradoră chineză și cu clasa moșierilor feudali; această cunoaștere a început abia în perioada „mișcării de la 4 Mai“ 1919.</p>', '<p><a id="p25"></a>Să aruncăm acum o privire asupra războiului. Dacă războiul ar fi condus de oameni fără experiență militară, atunci, pe treapta inițială, ei n-ar putea înțelege legile profunde ale conducerii războiului concret dat (de pildă, războiul nostru agrar revoluționar din ultimii zece ani). Pe treapta inițialii ei ar dobândi numai experiența participării personale la multe bătălii, dintre care un mare număr s-ar solda cu o înfrângere pentru ei. Și totuși această experiență (experiența victoriilor și, mai ales, a înfrângerilor) le-ar da posibilitatea să înțeleagă momentele de ordin intern care pătrund întregul război în ansamblul lui, adică legile războiului concret dat, să înțeleagă strategia și tactica și implicit le-ar da posibilitatea de a conduce cu mână sigură războiul. Dacă în timpul acesta s-ar încredința conducerea războiului unui om lipsit de experiență, el, la rândul său, n-ar putea să înțeleagă legile reale ale războiului decât după ce ar suferi o serie de înfrângeri (adică după ce ar dobândi experiență).</p>', '<p><a id="p26"></a>De multe ori putem auzi pe unii tovarăși, care nu se pot decide să se apuce de o muncă sau alta, spunând că nu vor putea face față acestei munci. Și de ce cred ei că nu vor putea face față? Pentru că nu au o idee clară despre caracterul și condițiile acestei munci: ori n-au avut de-a-face niciodată cu o asemenea muncă, ori au avut de-a-face arareori; de aceea nici vorbă nu poate fi ca ei să cunoască legile acestei munci. După ce li se face o analiză amănunțită a situației și condițiilor muncii, ei încep să se simtă mai siguri și declară că sunt de acord să se apuce de această muncă. Dacă oamenii aceștia vor rămâne câtva timp în această muncă, ei vor dobândi experiență în ea; și dacă în plus vor studia cu râvnă situația reală și nu vor privi lucrurile în chip subiectiv, unilateral și superficial, atunci vor putea ei singuri să conchidă asupra felului cum trebuie dusă munca și vor începe să lucreze cu mult mai multă siguranță. Un eșec inevitabil îi așteaptă pe oamenii care privesc lucrurile în mod subiectiv, unilateral și superficial, care, venind într-un loc nou, fără să se intereseze de situație, fără să studieze problema în ansamblul ei (istoria problemei și starea ei actuală) și fără să pătrundă în miezul problemei (caracterul problemei date și legătura ei interioară cu celelalte probleme), încep imediat, plini de sine, să dispună și să dea ordine.</p>', '<p><a id="p27"></a>Prin urmare, primul pas al procesului cunoașterii îl constituie primul contact cu fenomenele lumii exterioare; aceasta este treapta senzațiilor. Al doilea pas îl constituie sintetizarea datelor furnizate de senzații, ordonarea și prelucrarea lor; aceasta este treapta noțiunilor, judecăților și raționamentelor. Numai atunci când există date foarte abundente (iar nu răzlețe și incomplete) furnizate de senzații și numai dacă ele corespund realității (adică dacă nu sunt rezultatul unei înșelări a simțurilor), se pot elabora pe baza acestui material noțiuni juste și o teorie justă.</p>', '<p><a id="p28"></a>Sunt aici două momente importante, care trebuie subliniate în mod deosebit. Despre primul am vorbit mai sus, dar aici trebuie să repetăm: este problema dependenței cunoașterii raționale de cea senzorială. Cel care consideră că cunoașterea rațională poate proveni nu din perceperea senzorială, acela este un idealist. În istoria filozofiei a existat așa zisul raționalism, care nu recunoștea decât realitatea rațiunii, care nega realitatea experienței, care considera că numai rațiunea este sigură, pe când experiența furnizată de perceperea senzorială nu este sigură; greșala acestei orientări este că răstoarnă faptele cu capul în jos. Certitudinea datelor cunoașterii raționale decurge tocmai din faptul că ele provin din perceperea senzorială; în caz contrar, aceste date ale cunoașterii raționale ar deveni un râu fără izvoare, un copac fără rădăcini, ar fi ceva nesigur, care ia naștere numai în mod subiectiv. Din punctul de vedere al ordinei de succesiune a procesului cunoașterii, experiența senzorială este facto nil prim, și noi subliniem însemnătatea practicii sociale în procesul cunoașterii, căci numai practica socială a omului poate servi ca bază pentru apariția cunoașterii la el, pentru dobândirea de către el a experienței perceperii senzoriale din lumea exterioară care există în mod obiectiv. Dacă un om închide ochii, își astupă urechile și se izolează complet de lumea exterioară care există obiectiv, pentru el nici vorbă nu poate fi de cunoaștere. Cunoașterea începe de la experiență — iată în ce constă materialismul teoriei cunoașterii.</p>', '<p><a id="p29"></a>Momentul al doilea — necesitatea adâncirii cunoașterii, necesitatea trecerii de la treapta cunoașterii senzoriale la treapta cunoașterii raționale — iată în ce constă dialectica teoriei cunoașterii. [V. I. Lenin spune: „Pentru a înțelege trebuie să începi prin a înțelege, a studia în mod empiric, iar de la empiric să te ridici la general“. V. I. Lenin, „Conspectul cărții lui Hegel «Știința logicii»“ (Caiete filozofice, Moscova, 1947, pag. 178).] A considera că cunoașterea se poate opri pe treapta inferioară, pe treapta cunoașterii senzoriale, a considera că numai cunoașterea senzorială este sigură, pe când cunoașterea rațională nu este sigură, — înseamnă a repeta greșelile cunoscute în istorie ale empirismului. Greșelile acestei teorii constau in neînțelegerea faptului că, deși datele furnizate de perceperea senzorială sunt fără îndoială reflectarea unor realități ale lumii exterioare care există în mod obiectiv (nu voi vorbi aici despre empirismul idealist, care reduce experiența la așa zisa autocontemplare), aceste date sunt unilaterale și superficiale, iar această reflectare este incompletă, ea nu reflectă esența lucrurilor. Pentru a reflecta în mod complet esența lucrurilor, pentru a reflecta legile interioare este necesar să construim un sistem de noțiuni și de teze teoretice, supunând bogatele date furnizate de perceperea senzorială unei prelucrări cu ajutorul gândirii, prelucrare care constă în separarea grăunțelor de coji, în îndepărtarea a ceea ce este fals și păstrarea a ceea ce este adevărat, în trecerea de la un aspect al fenomenelor la altul, de la exterior la interior — este necesar un salt de la cunoașterea senzorială la cunoașterea rațională.</p>', '<p><a id="p30"></a>În urma acestei prelucrări, cunoștințele noastre nu vor deveni mai puțin complete, mai puțin sigure. Dimpotrivă, tot ceea ce, apărând în procesul cunoașterii pe baza practicii, este supus prelucrării Științifice, după cum spune Lenin, reflectă mai adânc, mai just, mai complet lumea obiectivă. Tocmai acest lucru nu-l înțeleg practicienii înguști: ei se prosternează în fața experienței și ignorează teoria, din care cauză nu pot îmbrățișa procesul obiectiv în ansamblul lui, le lipsește claritatea orientării, sunt lipsiți de o perspectivă largă și se lasă îmbătați de succesele lor întâmplătoare și de reprezentările lor superficiale. Dacă acești oameni ar conduce revoluția, ei ar duce-o la un impas.</p>', '<p><a id="p31"></a>Cunoașterea rațională depinde de cunoașterea senzorială, iar cunoașterea senzorială trebuie să se transforme în cunoaștere rațională. Aceasta este teoria cunoașterii a materialismului dialectic. Raționalismul și empirismul în filozofie nu înțeleg caracterul istoric, sau dialectic, al cunoașterii, și cu toate că fiecare din aceste orientări conține o latură a adevărului (e vorba de raționalismul și empirismul materialist, și nu de raționalismul și empirismul idealist), totuși, dacă le privim din punctul de vedere al teoriei cunoașterii în ansamblul ei, vedem ca ambele aceste orientări sunt greșite. Mișcarea materialist-dlalectică a cunoașterii de la senzorial la rațional are loc atât în procesul cunoașterii a ceea ce este mic (de pildă, cunoașterea unui obiect oarecare sau a unei munci oarecare), cât și în procesul cunoașterii a ceea ce este mare (de pildă, cunoașterea cutărei sau cutărei societăți, a cutărei sau cutărei revoluții).</p>', '<p><a id="p32"></a>Însă mișcarea cunoașterii nu se încheie aici. Dacă mișcarea materialist-dialectică a cunoașterii s-ar opri numai la cunoașterea rațională, n-ar fi epuizată decât o jumătate a problemei; mai mult, din punctul de vedere al filozofiei marxiste nici măcar n-ar fi epuizată jumătatea cea mai importantă. Filozofia marxistă consideră că principalul nu constă în a înțelege legile lumii obiective spre a putea explica lumea, ci în a folosi cunoașterea legilor obiective pentru a transforma în mod activ lumea. Marxismul recunoaște importanța teoriei, și aceasta și-a găsit o expresie deplină în următoarea teză leninistă: „Fără teorie revoluționară nu poate să existe nici mișcare revoluționară“. [V. I. Lenin, „Ce-i de făcut?“ (Opere, vol. 5, pag. 341).] Dar marxismul acordă teoriei o mare importanță tocmai și numai pentru motivul că ea poate să îndrume activitatea practică. Dacă, având o teorie justă, te limitezi numai la discuții goale în jurul ei, o ții sub obroc și n-o aplici în practică, această teorie, oricât de bună ar fi ea, nu va fi de niciun folos.</p>', '<p><a id="p33"></a>Cunoașterea începe de la practică; dobândind prin practică cunoștințe teoretice, trebuie să ne întoarcem din nou la practică. Rolul activ al cunoașterii se manifestă nu numai prin saltul activ de la cunoașterea senzorială la cunoașterea rațională, dar — ceea ce e și mai important — și prin saltul de la cunoașterea rațională la practica revoluționară. După ce sesizează legile lumii, cunoașterea trebuie să fie din nou îndreptată spre practica transformării lumii, să fie folosită în practica producției, în practica luptei de clasă revoluționare și a luptei de eliberare națională, precum și în practica experimentelor științifice. Iată procesul verificării teoriei și dezvoltării teoriei, proces care este continuarea procesului unic al cunoașterii.</p>', '<p><a id="p34"></a>Problema dacă o teză teoretică corespunde adevărului obiectiv nu se rezolvă pe deplin și nici nu poate fi rezolvată pe deplin în mișcarea cunoașterii de la cunoașterea senzorială la cunoașterea rațională, despre care am vorbit mai sus. Pentru rezolvarea deplină a acestei probleme este necesar ca de la cunoașterea rațională să ne întoarcem din nou la practica socială, să aplicăm teoria în practică și să verificăm dacă ea poate să ducă la țelul fixat. Multe teorii din domeniul științelor naturii au fost recunoscute ca adevăruri nu numai pentru motivul că aceste teorii au fost create de naturaliști, dar și pentru că au fost confirmate de practica științifică ulterioară. La fel și marxism-leninismul este recunoscut ca adevăr nu numai pentru că această învățătură a fost elaborată în mod științific de Marx, Engels, Lenin și Stalin, ci și pentru că ea a fost confirmată de practica ulterioară a luptei de clasă revoluționare și a luptei de eliberare națională. Materialismul dialectic este un adevăr universal pentru motivul că, așa cum arată verificarea lui în practica societății în ansamblul ei, în practica diferitelor clase și a diferiților oameni, totul se supune inevitabil legilor lui obiective, descoperite de marxism. Istoria cunoașterii umane ne arată că veridicitatea multor teorii n-a fost îndeajuns de completă, dar în urma verificării lor în practică caracterul lor incomplet a fost înlăturat. Multe teorii au fost greșite, dar în urma verificării lor în practică erorile lor au fost corectate. Iată de ce practica este criteriul adevărului. „Punctul de vedere al vieții, al practicii, trebuie să fie punctul de vedere prim și fundamental al teoriei cunoașterii“. [V. I. Lenin, „Materialism și empiriocriticism“ (Opere, vol. 14, pag. 130).] Minunat exprimă acest lucru Stalin: „... teoria rămâne fără obiect dacă nu e legată cu practica revoluționară, întocmai după cum și practica devine oarbă dacă nu-și luminează calea prin teoria revoluționară“. [I. V. Stalin, „Problemele leninismului“ (ediția a II-a, pag 14).]</p>', '<p><a id="p35"></a>Se încheie oare prin aceasta mișcarea cunoașterii? Răspundem: se încheie și totodată nu se încheie. Oamenii sociali, încadrați în practica modificării unui anumit proces obiectiv pe o anumită treaptă de dezvoltare a lui (indiferent dacă este vorba de practica modificării unui proces care se desfășoară în natură sau de practica modificării unui proces social), sub influența reflectării procesului obiectiv și a activității lor subiective capătă posibilitatea de a trece de la cunoașterea senzorială la cunoașterea rațională și de a crea idei, teorii, planuri sau proiecte, care în general corespund legilor acestui proces obiectiv; și dacă, aplicând ulterior aceste idei, teorii, planuri sau proiecte în practica modificării aceluiași proces obiectiv, reușim să atingem țelul fixat, adică dacă în practica acestui proces reușim să facem ca ideile, teoriile, planurile și proiectele dinainte elaborate să devină realitate sau să obținem în linii generale realizarea lor, atunci mișcarea cunoașterii acestui proces concret poate fi considerată încheiată. De pildă, în procesul schimbării naturii — realizarea unui plan de construcție, confirmarea unei ipoteze științifice, crearea unui mecanism, strângerea recoltei unei culturi agricole, sau în procesul schimbării societății — succesul unei greve, victoria într-un război, îndeplinirea unui plan în domeniul învățământului — toate acestea sunt considerate ca realizare a țelului fixat. Dar, în general vorbind, atât în practica modificării naturii, cât și în practica modificării societății, rar se întâmplă ca ideile, teoriile, planurile și proiectele elaborate inițial de oameni să fie traduse în fapt fără niciun fel de modificări. Aceasta se datorește faptului că oamenii care efectuează modificarea realității sunt adesea încătușați de numeroase limite: ei sunt legați adeseori nu numai de către condițiile științifice și tehnice, ci și de către dezvoltarea a însuși procesului obiectiv și de gradul de manifestare a lui (diferitele laturi și esența procesului obiectiv încă n-au fost descoperite în întregime). În această situație, datorită faptului că în practică ies la iveală împrejurări care n-au fost prevăzute dinainte, se întâmplă adeseori ca ideile, teoriile, planurile și proiectele să sufere modificări parțiale, dar sunt și cazuri când ele sunt modificate în întregime. Aceasta înseamnă că sunt cazuri când ideile, teoriile, planurile și proiectele elaborate inițial nu corespund, în parte sau în întregime, realității obiective, sunt în parte sau în întregime greșite. Într-o serie de cazuri, numai după repetate insuccese reușesc oamenii să înlăture eroarea, reușesc să obțină o concordanță cu legile procesului obiectiv și, astfel, reușesc să transforme subiectivul în obiectiv, adică să obțină în practică rezultatele așteptate. În orice caz, odată cu venirea acestui moment mișcarea cunoașterii de către oameni a unui anumit proces obiectiv pe o anumită treaptă de dezvoltare a lui poate fi considerată încheiată.</p>', '<p><a id="p36"></a>Dar dacă privim procesul în dezvoltarea lui, mișcarea cunoașterii umane nu se încheie aici. Datorită contradicțiilor interne și luptei, orice proces — fie că are loc în natură sau în societate — merge înainte și se dezvoltă. Și, urmându-l pe acesta, procesul cunoașterii umane trebuie deasemenea să meargă înainte și să se dezvolte. Dacă e să vorbim de mișcarea socială, adevărații conducători revoluționari trebuie nu numai să știe să îndrepte greșelile cuprinse în ideile, teoriile, planurile și proiectele lor, cum s-a spus mai sus, dar, atunci când un anumit proces obiectiv trece de la o treaptă de dezvoltare la alta, trebuie să știe ei înșiși, împreună cu toți participantii la revoluție, să urmeze în cunoașterea lor subiectivă această trecere, adică să caute ca noile sarcini revoluționare ce se pun și noile planuri de muncă să corespundă noilor schimbări în situație. Într-o perioadă revoluționară situația se schimbă foarte rapid, și dacă cunoașterea revoluționarilor nu va ține pasul cu aceste schimbări, ei nu vor putea duce revoluția la victorie.</p>', '<p><a id="p37"></a>Deseori însă se întâmplă ca ideile să rămână în urma realității; aceasta se explică prin faptul că cunoașterea umană este limitată de numeroase condiții sociale. Noi luptăm împotriva conservatorilor din rândurile noastre revoluționare, deoarece ideile lor nu țin pasul cu situația obiectivă care se schimbă, fapt care s-a manifestat în istorie sub forma oportunismului de dreapta. Acești oameni nu văd că lupta contradicțiilor a făcut ca procesul obiectiv să progreseze, în timp ce cunoașterea lor continuă să rămână pe vechea treaptă. Această particularitate este proprie ideilor tuturor conservatorilor. Ideile lor sunt rupte de practica socială, ei nu pot să pășească în fruntea mișcării societății și să îndeplinească rolul de călăuză a ei, ei nu sunt în stare decât să se târască în coada ei, să se vaite că merge înainte prea repede, și să încerce s-o târască înapoi, să întoarcă înapoi roata istoriei.</p>', '<p><a id="p38"></a>Noi luptăm și împotriva frazeologiei „stângiste“. Ideile exponenților ei o iau înainte, sărind anumite trepte de dezvoltare a procesului obiectiv; unii dintre purtătorii acestor idei iau iluziile drept adevăruri, iar alții încearcă să forțeze lucrurile și să realizeze în prezent idealuri realizabile numai în viitor; ideile lor, rupte de practica contemporană a majorității oamenilor, rupte de realitatea contemporană, se manifestă în activitatea practică prin aventurism. Idealismului și materialismului mecanicist, oportunismului și aventurismului le sunt caracteristice ruptura dintre subiectiv și obiectiv, ruperea cunoașterii de practică. Teoria marxist-leninistă a cunoașterii, a cărei trăsătură distinctivă este recunoașterea practicii ca criteriu al adevărului, nu poate să nu ducă o luptă hotărîtă împotriva acestor concepții greșite. Marxiștii admit că, în procesul general și absolut al dezvoltării universului, dezvoltarea diferitelor procese concrete este relativă. De aceea, din șuvoiul infinit al adevărului absolut cunoașterea de către oameni a diferitelor procese concrete în anumite etape ale dezvoltării lor nu soarbe decât adevăruri relative. Suma nenumăratelor adevăruri relative formează adevărul absolut. [Vezi V. I. Lenin, „Materialism și empiriocriticism“ (Opere, vol. 14, pag. 122).]</p>', '<p><a id="p39"></a>Dezvoltarea procesului obiectiv este o dezvoltare plină de contradicții și de luptă. Dezvoltarea cunoașterii umane este și ea o dezvoltare plină de contradicții și de luptă. Orice mișcare dialectică din lumea obiectivă își poate găsi, mai curând sau mai târziu, oglindirea în cunoașterea umană. Procesul apariției, dezvoltării și pieirii în practica socială este infinit, și tot infinit este și procesul apariției, dezvoltării și pieirii în cunoașterea umană. Întrucât practica, care se bazează pe anumite idei, teorii, planuri și proiecte și are ca scop modificarea realității obiective, merge tot înainte, și cunoașterea de către om a realității obiective devine tot mai profundă. Procesul modificării lumii reale care există în mod obiectiv este etern și fără limite, și tot eternă și fără limite este cunoașterea de către oameni a adevărului în procesul practicii. Marxism-leninismul nu pune nicidecum capăt descoperirii adevărului, ci, dimpotrivă, deschide neîncetat căi pentru cunoașterea adevărului în procesul practicii. Concluzia noastră: suntem pentru unitatea isterică concretă între subiectiv și obiectiv, între teorie și practică, între cunoștințe și acțiuni; suntem împotriva tuturor concepțiilor greșite — „de stânga“ și de dreapta — care sunt rupte de istoria concretă. În epoca care începe acum a dezvoltării sociale istoria a pus pe umerii proletariatului și ai partidului lui politic răspunderea pentru justa cunoaștere și transformare a lumii. Atât în China, cât și în lumea întreagă procesul practicii transformării lumii — proces al cărui mers a fost schițat dinainte pe baza cunoașterii științifice — a atins un moment istoric de uriașă însemnătate, un moment fără precedent în întreaga istorie a omenirii, când are loc doborîrea completă a întunericului atât în China, cât și în lumea întreagă și transformarea acestei lumi într-o lume luminoasă cum nu s-a mai văzut.</p>', '<p><a id="p40"></a>Lupta proletariatului și a maselor populare revoluționare pentru transformarea lumii cuprinde înfăptuirea următoarelor sarcini: transformarea lumii obiective, precum și transformarea lumii subiective proprii — transformarea propriei capacități de cunoaștere, transformarea raportului dintre lumea subiectivă și lumea obiectivă. Într-o parte a globului pământesc — în Uniunea Sovietică — oamenii înfăptuiesc deja aceste transformări și în prezent grăbesc acest proces de transformări. Poporul chinez și popoarele din lumea întreagă trec și ele în prezent sau vor trece în viitor prin procesul acestor transformări.</p>', '<p><a id="p41"></a>Când vorbim de lumea obiectivă care se transformă includem în ea și pe toți adversarii transformării; ei trebuie să treacă la început prin etapa transformării bazate pe constrângere, după care vor putea intra în etapa reeducării bazate pe conștiință. Epoca în care întreaga omenire va ajunge la transformarea conștientă a sa și a lumii va fi tocmai epoca comunismului în lumea întreagă.</p>', '<p><a id="p42"></a>Prin practică să se descopere adevărurile și tot prin practică să se confirme și să se dezvolte adevărurile. De la cunoașterea senzorială să se treacă în mod activ la cunoașterea rațională și, apoi, de la cunoașterea rațională la conducerea activă a practicii revoluționare, la transformarea lumii subiective și a celei obiective. Practică — cunoaștere, din nou practică și din nou cunoaștere, — în repetarea sa ciclică această formă este infinită, iar conținutul ciclurilor practicii și cunoașterii se ridică de fiecare dată pe o treaptă mai înaltă. Aceasta este în ansamblu teoria cunoașterii a materialismului dialectic, aceasta este concepția materialismului dialectic despre unitatea dintre cunoștințe și acțiuni.</p>'],
'idChr': '1.16',
'title': 'Cu privire la practică.<br/>Despre legătura dintre cunoaștere și practică, dintre cunoștințe și acțiuni',
},
];