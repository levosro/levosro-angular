export default [
{'year': '1896',
'image': 'lenin2',
'content': ['<p class="mid" style="text-align: center;"><a id="p0"></a>Proiect de program</p>', '<p><a id="p1"></a>A. 1. În ritm din ce în ce mai rapid se dezvoltă în Rusia marile fabrici şi uzine, ruinând pe micii meşteşugari şi pe ţăranii cu gospodărie mică, transformându-i în muncitori lipsiţi de mijloace, concentrând tot mai multă populaţie la oraşe, în târgurile şi satele industriale.</p>', '<p><a id="p2"></a>2. Această dezvoltare a capitalismului înseamnă o creştere enormă a bogăţiei şi luxului unui pumn de fabricanţi, negustori şi proprietari funciari şi o şi mai rapidă creştere a mizeriei şi asupririi muncitorilor. Îmbunătăţirile în producţie şi maşinile pe care le introduc marile fabrici, contribuind la ridicarea productivităţii muncii sociale, duc la sporirea puterii capitaliştilor asupra muncitorilor, la creşterea şomajului, ceea ce face ca muncitorii să fie lipsiţi de apărare.</p>', '<p><a id="p3"></a>3. Dar, înăsprind la culme asuprirea muncii de către capital, marile fabrici creează o clasă aparte de muncitori, care capătă posibilitatea de a lupta împotriva capitalului, pentru că înseşi condiţiile ei de trai distrug orice legături ale ei cu gospodăria proprie şi, unindu-i pe muncitori prin muncă laolaltă şi aruncându-i din fabrică în fabrică, cimentează rândurile maselor muncitoreşti. Muncitorii încep lupta împotriva capitaliştilor şi în rândurile lor se afirmă o puternică năzuinţă spre unire. Din luptele izolate ale muncitorilor ia naştere lupta clasei muncitoare ruse.</p>', '<p><a id="p4"></a>4. Această luptă a clasei muncitoare împotriva clasei capitaliştilor este o luptă împotriva tuturor claselor care trăiesc din munca altora şi împotriva oricărei exploatări. Ea nu se poate încheia decât cu trecerea puterii politice în mâinile clasei muncitoare, cu trecerea întregului pământ, a uneltelor, fabricilor, maşinilor şi minelor în mâinile întregii societăţi, în vederea organizării producţiei socialiste, în cadrul căreia tot ce produc muncitorii şi toate îmbunătăţirile în producţie trebuie să fie în folosul exclusiv al oamenilor muncii.</p>', '<p><a id="p5"></a>5. Prin caracterul şi ţelul ei, mişcarea clasei muncitoare ruse este o parte a mişcării (social-democrate) internaţionale a clasei muncitoare din toate ţările.</p>', '<p><a id="p6"></a>6. Principala piedică în calea luptei clasei muncitoare ruse pentru eliberarea sa este cârmuirea absolutistă, nelimitată, cu cinovnicii săi iresponsabili. Sprijinindu-se pe privilegiile proprietarilor funciari şi ale capitaliştilor şi pe apărarea slugarnică a intereselor lor, cârmuirea absolutistă ţine stările de jos într-o totală lipsă de drepturi, încătuşând astfel mişcarea muncitorilor şi frânând dezvoltarea întregului popor. De aceea lupta clasei muncitoare ruse pentru eliberarea sa dă naştere în mod necesar luptei împotriva puterii nelimitate a cârmuirii absolutiste.</p>', '<p><a id="p7"></a>B. 1. Partidul social-democrat rus îşi propune ca sarcină să ajute această luptă a clasei muncitoare ruse, dezvoltând conştiinţa de clasă a muncitorilor, contribuind la organizarea lor şi arătându-le sarcinile şi ţelurile luptei.</p>', '<p><a id="p8"></a>2. Lupta clasei muncitoare ruse pentru eliberarea sa este o luptă politică, şi prima ei sarcină este cucerirea libertăţii politice.</p>', '<p><a id="p9"></a>3. De aceea partidul social-democrat rus, fără a se separa de mişcarea muncitorească, va sprijini orice mişcare socială împotriva puterii nelimitate a guvernului absolutist, împotriva clasei privilegiate a nobililor-moşieri, împotriva tuturor rămăşiţelor iobăgiei şi ale împărţirii societăţii în stări sociale, rămăşiţe care stingheresc libertatea concurenţei.</p>', '<p><a id="p10"></a>4. Dimpotrivă, partidul muncitoresc social-democrat rus va lupta cu cea mai mare energie împotriva tuturor tendinţelor de a ferici clasele de oameni ai muncii cu tutela guvernului absolutist şi a slujbaşilor săi şi de a frâna dezvoltarea capitalismului şi, deci, dezvoltarea clasei muncitoare.</p>', '<p><a id="p11"></a>5. Eliberarea muncitorilor trebuie să fie opera muncitorilor înşişi.</p>', '<p><a id="p12"></a>6. Poporul rus are nevoie nu de ajutorul guvernului absolutist şi al slujbaşilor săi, ci de eliberarea de sub jugul acestuia.</p>', '<p><a id="p13"></a>C. Pornind de la aceste concepţii, partidul social-democrat rus cere înainte de toate:</p>', '<p><a id="p14"></a>1. Convocarea unui Zemski sobor, compus din reprezentanţii tuturor cetăţenilor, pentru elaborarea unei constituţii.</p>', '<p><a id="p15"></a>2. Dreptul de vot universal şi direct pentru toţi cetăţenii ruşi care au împlinit 21 de ani, fără deosebire de religie şi naţionalitate.</p>', '<p><a id="p16"></a>3. Libertatea întrunirilor, asociaţiilor şi grevelor.</p>', '<p><a id="p17"></a>4. Libertatea presei.</p>', '<p><a id="p18"></a>5. Desfiinţarea stărilor sociale şi egalitatea deplină a tuturor cetăţenilor în faţa legii.</p>', '<p><a id="p19"></a>6. Libertatea confesiunilor şi egalitatea în drepturi a tuturor naţionalităţilor. Trecerea actelor de stare civilă în atribuţia unor funcţionari civili de sine stătători, independenţi de poliţie.</p>', '<p><a id="p20"></a>7. Să se acorde fiecărui cetăţean dreptul de a urmări în faţa justiţiei pe orice funcţionar public, fără reclamaţie pe cale ierarhică.</p>', '<p><a id="p21"></a>8. Desfiinţarea sistemului paşapoartelor, [Este vorba de sistemul paşapoartelor interne, prin care era îngrădită libertatea deplasărilor şi a mutărilor dintr-o localitate în alta.] libertatea deplină a deplasărilor şi a mutărilor dintr-o localitate în alta.</p>', '<p><a id="p22"></a>9. Libertatea meşteşugurilor şi a ocupaţiilor şi desfiinţarea breslelor.</p>', '<p><a id="p23"></a>D. Pentru muncitori, partidul social-democrat rus cere:</p>', '<p><a id="p24"></a>1. Înfiinţarea unor tribunale de muncă în toate ramurile industriei, cu judecători aleşi în număr egal din partea capitaliştilor şi din partea muncitorilor.</p>', '<p><a id="p25"></a>2. Limitarea prin lege a zilei de muncă la 8 ore pe zi.</p>', '<p><a id="p26"></a>3. Interzicerea prin lege a muncii de noapte şi a schimburilor de noapte. Interzicerea muncii copiilor sub 15 ani.</p>', '<p><a id="p27"></a>4. Legiferarea repausului în zilele de duminică şi de sărbătoare.</p>', '<p><a id="p28"></a>5. Extinderea inspecţiei de fabrică şi a legilor pentru reglementarea muncii în fabrici asupra tuturor ramurilor industriale din întreaga Rusie şi asupra fabricilor statului, precum şi asupra meşteşugarilor care lucrează la domiciliu.</p>', '<p><a id="p29"></a>6. Inspecţia de fabrică trebuie să fie de sine stătătoare, iar nu subordonată ministerului de finanţe. Membrii tribunalelor de muncă trebuie să aibă aceleaşi drepturi ca şi inspecţia de fabrică în ceea ce priveşte supravegherea respectării legii pentru reglementarea muncii în fabrici.</p>', '<p><a id="p30"></a>7. Interzicerea absolută şi generală a plăţii salariilor în mărfuri.</p>', '<p><a id="p31"></a>8. Delegaţi aleşi de muncitori să aibă dreptul de a supraveghea justa întocmire a tarifelor de salarizare, rebutările de mărfuri, întrebuinţarea banilor proveniţi din amenzi şi locuinţele muncitoreşti de pe lângă întreprinderi.</p>', '<p><a id="p32"></a>O lege care să prevadă că totalul reţinerilor din salariile muncitorilor, oricare ar fi motivul pentru care s-ar face (amenzi, rebuturi etc.), nu poate depăşi 10 copeici de fiecare rublă.</p>', '<p><a id="p33"></a>9. O lege care să stabilească răspunderea fabricanţilor pentru accidentele de muncă suferite de muncitori, cu obligaţia pentru fabricant de a face dovada că vina este a celui accidentat.</p>', '<p><a id="p34"></a>10. O lege care să oblige pe fabricanţi să întreţină şcoli şi să asigure muncitorilor asistenţă medicală.</p>', '<p><a id="p35"></a>E. Pentru ţărani, partidul social-democrat rus cere:</p>', '<p><a id="p36"></a>1. Anularea ratelor de răscumpărare şi despăgubirea ţăranilor pentru ratele de răscumpărare achitate. Sumele plătite statului în plus să fie restituite ţăranilor.</p>', '<p><a id="p37"></a>2. Restituirea către ţărani a terenurilor ce le-au fost luate în 1861.</p>', '<p><a id="p38"></a>3. Egalitate deplină în ceea ce priveşte impozitele şi dările asupra pământurilor ţărăneşti şi a celor moşiereşti.</p>', '<p><a id="p39"></a>4. Desfiinţarea răspunderii solidare şi a tuturor legilor care îngrădesc dreptul ţăranilor de a dispune de pământul lor.</p>', '<table style="width: 20%; margin-left: auto; margin-right: auto;"><a id="p40"></a>\n<tbody>\n<tr>\n<td><hr/>\n</td>\n</tr>\n</tbody>\n</table>', '<p class="mid" style="text-align: center;"><a id="p41"></a>Explicarea programului</p>', '<p><a id="p42"></a>Programul se împarte în trei părţi principale. În prima parte sunt expuse toate concepţiile din care decurg celelalte părţi ale programului. În această parte se arată care este situaţia clasei muncitoare în societatea contemporană, care este sensul şi însemnătatea luptei ei împotriva fabricanţilor şi care este situaţia politică a clasei muncitoare în statul rus.</p>', '<p><a id="p43"></a>În partea a doua este expusă <i>sarcina partidului</i> şi se arată care este atitudinea lui faţă de celelalte curente politice din Rusia. Aici se arată ce fel de activitate trebuie să desfăşoare partidul şi toţi muncitorii conştienţi de interesele lor de clasă, precum şi care trebuie să fie atitudinea lor faţă de interesele şi aspiraţiile celorlalte clase ale societăţii ruse.</p>', '<p><a id="p44"></a>Partea a treia conţine revendicările practice ale partidului. Această parte se subdivide în 3 secţiuni. Secţiunea întâi cuprinde revendicarea unor prefaceri generale în viaţa de stat. Secţiunea a doua — revendicările şi programul clasei muncitoare. Secţiunea a treia — revendicările în folosul ţăranilor. Unele explicaţii preliminare cu privire la aceste secţiuni sunt date mai jos, înainte de a se trece la partea practică a programului.</p>', '<p><a id="p45"></a>A. 1. Programul vorbeşte în primul rând despre dezvoltarea rapidă a marilor fabrici şi uzine, pentru că în Rusia contemporană acesta este fenomenul principal, care schimbă complet toate vechile condiţii de viaţă, şi mai ales condiţiile de viaţă ale clasei celor ce muncesc. În vechile condiţii, aproape toată cantitatea de bunuri era produsă de micii producători, care alcătuiau imensa majoritate a populaţiei. Populaţia locuia din generaţie în generaţie în aceleaşi sate, producând o mare parte din produse fie pentru consumul ei propriu, fie pentru piaţa restrânsă a localităţilor din împrejurimi, slab legată de celelalte pieţe învecinate. Aceiaşi mici producători munceau şi pentru moşieri, care îi obligau să producă produse mai ales pentru consumul propriu al moşierilor. Produsele casnice erau date spre prelucrare meseriaşilor, care locuiau şi ei la sate sau umblau să ia de lucru prin împrejurimi.</p>', '<p><a id="p46"></a>Dar după eliberarea ţăranilor, aceste condiţii de viaţă ale masei poporului au suferit o schimbare totală: în locul micilor ateliere meşteşugăreşti au început să apară fabrici mari, care creşteau într-un ritm extrem de rapid; ele îi înlăturau pe micii producători, transformându-i în muncitori salariaţi, şi puneau sute şi mii de muncitori să muncească laolaltă, producând în cantităţi imense mărfuri care se vând în toată Rusia.</p>', '<p><a id="p47"></a>Eliberarea ţăranilor a desfiinţat imobilitatea populaţiei şi a pus pe ţărani în asemenea condiţii, încât nu se mai puteau hrăni din peticele de pământ care le rămăseseră. Mari mase de oameni porniră în căutare de posibilităţi de câştig, ducându-se să muncească în fabrici, la construcţii de căi ferate, care leagă între ele diferite colţuri ale Rusiei şi transportă în toate părţile mărfurile marilor fabrici. Mari mase de oameni au plecat în căutare de lucru la oraşe, muncind la construcţii de clădiri industriale şi comerciale, la transportarea combustibilului la fabrici, la pregătirea combustibilului în vederea transportării. În sfârşit, numeroase persoane şi-au găsit de lucru muncind la domiciliu pentru negustorii şi fabricanţii care nu mai prididesc să-şi extindă întreprinderile. Schimbări asemănătoare s-au produs şi în agricultură; moşierii au început să producă cereale pentru vânzare, din rândurile ţăranilor şi ale negustorilor au apărut mari cultivatori de cereale, sute de milioane de puduri de cereale au început să fie vândute în străinătate. Această producţie necesita muncitori salariaţi, şi sute de mii şi milioane de ţărani, părăsindu-şi loturile minuscule, s-au dus să lucreze ca muncitori agricoli sezonieri şi zileri la noii stăpâni, care produc cereale pentru vânzare. Tocmai la aceste schimbări survenite în vechile condiţii de trai se referă programul atunci când spune că marile fabrici şi uzine ruinează pe micii meşteşugari şi pe ţărani, transformându-i în muncitori salariaţi. Mica producţie este înlocuită pretutindeni prin marea producţie, în cadrul căreia masele de muncitori nu mai sunt decât nişte simpli salariaţi, care muncesc pentru capitalist în schimbul unui salariu, iar capitalistul, deţinând capitaluri imense, construieşte ateliere uriaşe, achiziţionează cantităţi masive de materiale şi bagă în buzunar întregul profit rezultat de pe urma acestei producţii în masă a muncitorilor adunaţi laolaltă. Producţia a devenit capitalistă şi apasă necruţător pe toţi micii producători, distrugând imobilitatea vieţii lor la sate, silindu-i să cutreiere ţara de la un capăt la altul ca simpli salahori şi să vândă capitalului munca lor. O parte din ce în ce mai mare a populaţiei se rupe definitiv de sat şi de agricultură şi se concentrează la oraşe, în satele şi târgurile industriale, formând o clasă aparte de oameni lipsiţi de orice proprietate, clasa muncitorilor-proletari salariaţi, care trăiesc numai din vânzarea forţei lor de muncă.</p>', '<p><a id="p48"></a>Acestea sunt uriaşele schimbări pe care le-au produs în viaţa ţării marile fabrici şi uzine; mica producţie este înlocuită prin marea producţie, iar micii producători devin muncitori salariaţi. Dar ce înseamnă această schimbare pentru întregul popor muncitor şi la ce rezultate duce ea? Despre aceasta vorbeşte mai departe programul.</p>', '<p><a id="p49"></a>A. 2. Înlocuirea micii producţii prin marea producţie este însoţită de înlocuirea mijloacelor băneşti restrânse ale micului producător prin capitaluri uriaşe, de înlocuirea câştigurilor mici, infime, prin beneficii de milioane. De aceea dezvoltarea capitalismului duce pretutindeni la sporirea luxului şi a bogăţiei. În Rusia s-a creat o întreagă clasă de mari magnaţi financiari, fabricanţi, proprietari de căi ferate, negustori, bancheri, s-a creat o întreagă clasă de oameni care trăiesc din veniturile capitalurilor băneşti date cu dobândă industriaşilor; marii proprietari funciari s-au îmbogăţit primind de la ţărani prea mult pentru răscumpărarea pământului, profitând de nevoia de pământ a ţăranilor pentru a mări arenzile, înfiinţând pe moşiile lor mari fabrici de zahăr şi de spirt. În toate aceste clase de bogătaşi, luxul şi risipa au atins proporţii nemaiîntâlnite, iar străzile elegante ale marilor oraşe s-au umplut cu palatele lor princiare şi cu castelele lor luxoase. Dar pe măsura dezvoltării capitalismului, situaţia muncitorului se înrăutăţea tot mai mult. Chiar dacă după eliberarea ţăranilor salariile au crescut pe alocuri, creşterea a fost foarte mică şi de scurtă durată, pentru că puhoiul de oameni flămânzi care veneau de la sate atrăgea după sine scăderea salariilor, în timp ce alimentele şi celelalte produse necesare traiului se scumpeau mereu, aşa încât chiar cu salarii mărite muncitorii căpătau mai puţine mijloace de trai; de lucru se găsea din ce în ce mai greu, şi alături de luxoasele palate ale bogătaşilor (sau la periferia oraşelor) se înmulţeau cocioabele muncitorilor, nevoiţi să locuiască în subsoluri, în locuinţe arhitixite, umede şi reci, sau chiar în bordeie săpate în apropierea noilor întreprinderi industriale. Căpătând proporţii tot mai mari, capitalul apăsa tot mai greu pe umerii muncitorilor, transformându-i în pauperi, silindu-i să dea fabricii tot timpul lor, mânând la lucru soţiile şi copiii muncitorilor. Iată, aşadar, în ce constă prima schimbare la care duce dezvoltarea capitalismului: bogăţii uriaşe se concentrează în mâinile unui pumn de capitalişti, iar masele poporului se pauperizează.</p>', '<p><a id="p50"></a>A doua schimbare constă în aceea că înlocuirea micii producţii prin marea producţie a adus multe îmbunătăţiri în producţie. În primul rând, locul muncii de unul singur, efectuată izolat în fiecare mic atelier, la fiecare mic producător, a fost luat de munca muncitorilor adunaţi laolaltă, care lucrează împreună în aceeaşi fabrică, la acelaşi moşier, la acelaşi antreprenor. Munca în comun este mult mai spornică (mai productivă) decât munca de unul singur şi permite să se producă mărfuri mult mai lesne şi mai repede. Dar de toate aceste îmbunătăţiri profită numai capitalistul, care plăteşte muncitorilor bănuţii munciţi chiar de ei şi-şi însuşeşte fără plată toate foloasele care rezultă de pe urma muncii unite a muncitorilor. Capitalistul ajunge şi mai puternic, iar muncitorul devine şi mai slab, pentru că se deprinde cu un singur fel de muncă şi-i vine mai greu să treacă la altă muncă, să-şi schimbe ocupaţia.</p>', '<p><a id="p51"></a>O altă îmbunătăţire în producţie — şi mult mai importantă — o constituie <i>maşinile</i> pe care le introduce capitalistul. De pe urma utilizării maşinilor, productivitatea muncii creşte de mai multe ori. Dar capitalistul întoarce împotriva muncitorilor tot folosul pe care-l aduc maşinile; profitând de faptul că acestea reclamă mai puţină muncă fizică, angajează pentru deservirea lor femei şi copii, cărora le plăteşte salarii mai mici. Profitând de faptul că în urma introducerii maşinilor este nevoie de mult mai puţini muncitori, el aruncă în stradă mase de muncitori şi profită de acest şomaj pentru a-l robi şi mai mult pe muncitor, pentru a mări ziua de lucru, pentru a răpi muncitorului odihna de noapte şi a-l transforma într-o simplă anexă a maşinii. Şomajul pe care-l creează maşinile, şi care creşte mereu, face acum ca muncitorul să fie complet lipsit de apărare. Îndemânarea lui nu mai are preţ; el poate fi uşor înlocuit printr-un muncitor necalificat, care învaţă repede să lucreze la maşină şi primeşte bucuros să lucreze cu un salariu mai mic. Orice încercare de a se apăra împotriva apăsării crescânde pe care o exercită capitalul atrage după sine concedierea. Izolat, muncitorul este cu totul neputincios în faţa capitalului; maşina ameninţă să-l strivească.</p>', '<p><a id="p52"></a>A. 3. În explicarea punctului precedent am arătat că muncitorul izolat este neputincios şi lipsit de apărare în faţa capitalistului care introduce maşini. Muncitorii se văd nevoiţi să caute cu orice preţ mijloace care să le permită să opună rezistenţă capitalistului, pentru a se apăra. Acest mijloc ei îl găsesc în <i>unire</i>. Neputincios când este izolat, muncitorul devine o forţă atunci când se uneşte cu tovarăşii săi; el capătă posibilitatea să lupte împotriva capitalistului şi să-i opună rezistenţă.</p>', '<p><a id="p53"></a><i>Unirea</i> devine o necesitate pentru muncitorul în faţa căruia stă deja marele capital. Dar este oare posibil să uneşti o mulţime de oameni veniţi din toate părţile, străini unii de alţii, chiar dacă lucrează în aceeaşi fabrică? Programul arată condiţiile care pregătesc pe muncitori în vederea unirii şi le dezvoltă aptitudinile şi capacitatea de a se uni. Aceste condiţii sunt: 1) marea fabrică cu producţie mecanizată, care cere să se lucreze în permanenţă tot anul, rupe cu desăvârşire tot ce-l mai leagă pe muncitor de pământul şi de gospodăria proprie, transformându-l într-un proletar deplin. Or, gospodăria proprie pe un petic de pământ îi dezbina pe muncitori, făcea ca fiecare dintre ei să aibă un interes aparte, deosebit de interesele tovarăşului şi astfel împiedica unirea lor. Ruperea de pământ a muncitorului distruge aceste piedici. 2) Apoi, munca în comun a sute şi mii de muncitori îi deprinde de la sine să-şi discute în comun nevoile, să acţioneze în comun, arătându-le în mod concret că întreaga masă, a muncitorilor se află în aceeaşi situaţie şi are aceleaşi interese. 3) În sfârşit, aruncarea permanentă a muncitorilor de la o fabrică la alta îi deprinde să compare condiţiile şi rânduielile din diferite fabrici, să se convingă că exploatarea este aceeaşi în toate fabricile, să-şi însuşească experienţa dobândită de alţi muncitori în ciocnirile lor cu capitalistul, şi în felul acesta întăreşte unirea, solidaritatea muncitorilor. Toate aceste condiţii la un loc au făcut ca apariţia marilor fabrici şi uzine să determine unirea muncitorilor. În rândurile muncitorilor ruşi această unire îşi găseşte expresia — de cele mai multe ori şi cu cea mai mare vigoare — în greve (mai încolo vom arăta de ce nu le este accesibilă muncitorilor noştri unirea în cadrul unor asociaţii sau case de ajutor). Pe măsura dezvoltării marilor fabrici şi uzine, grevele muncitorilor devin mai frecvente, mai viguroase şi mai îndârjite, şi de aceea, cu cât mai puternică este apăsarea capitalismului, cu atât mai necesară este rezistenţa în comun a muncitorilor. Grevele şi răscoalele izolate ale muncitorilor constituie astăzi, după cum spune programul, fenomenul cel mai răspândit în fabricile din Rusia. Dar pe măsură ce se dezvoltă capitalismul şi grevele devin mai frecvente, ele se dovedesc a fi insuficiente. Fabricanţii iau împotriva lor măsuri comune; ei se unesc, aduc muncitori din alte părţi, cer concursul puterii de stat, care le ajută să înfrângă împotrivirea muncitorilor. Muncitorii nu mai au acum în faţa lor câte un singur fabricant izolat în fiecare fabrică în parte; ei au în faţa lor <i>întreaga clasă a capitaliştilor</i>, împreună cu guvernul care o ajută. Întreaga <i>clasă a capitaliştilor</i> intră în luptă cu întreaga <i>clasă a muncitorilor</i>, adoptând măsuri comune împotriva grevelor, obţinând din partea guvernului legi împotriva muncitorilor, mutând fabricile şi uzinele în localităţi mai retrase, folosind munca la domiciliu şi recurgând la o mie de alte subterfugii şi vicleşuguri împotriva muncitorilor. Unirea muncitorilor în cadrul fabricii, şi chiar în cadrul ramurii industriale respective, nu este suficientă pentru a putea opune rezistenţă întregii clase a capitaliştilor; devine absolut necesară acţiunea comună a <i>întregii clase a muncitorilor</i>. În felul acesta, din luptele izolate ale muncitorilor ia naştere lupta întregii clase muncitoare. Lupta muncitorilor împotriva fabricanţilor se transformă în <i>luptă de clasă</i>. Pe toţi fabricanţii îi uneşte unul şi acelaşi interes: acela de a-i ţine în frâu pe muncitori şi de a le plăti salarii cât mai mici. Şi fabricanţii văd că nu-şi vor putea salvgarda interesele altfel decât în cadrul acţiunii comune a întregii clase a fabricanţilor şi numai dobândind posibilitatea de a influenţa puterea de stat. Tot astfel şi pe muncitori îi leagă interesul comun de a nu permite capitalului să-i strivească, de a-şi apăra dreptul la viaţă şi la o existenţă omenească. Tot astfel şi muncitorii se conving că şi ei au nevoie de unire, de acţiunea comună a întregii clase — clasa muncitoare — şi că în acest scop trebuie să dobândească posibilitatea de a influenţa puterea de stat.</p>', '<p><a id="p54"></a>A. 4. Am explicat în ce mod şi din ce cauză lupta muncitorilor industriali împotriva fabricanţilor devine o luptă de clasă, lupta clasei muncitoare — clasa proletarilor — împotriva clasei capitaliştilor — clasa burgheziei. Se pune întrebarea: ce însemnătate are această luptă pentru întregul popor şi pentru toţi oamenii muncii? În condiţiile actuale, despre care am vorbit la explicarea punctului 1, producţia bazată pe folosirea muncitorilor salariaţi înlătură tot mai mult mica producţie. Numărul celor <i>care trăiesc din muncă salariată</i> creşte în ritm rapid, şi nu numai că creşte numărul muncitorilor industriali permanenţi, dar şi mai mult creşte numărul ţăranilor care, pentru a-şi putea agonisi traiul, se văd şi ei nevoiţi să caute de lucru ca muncitori salariaţi. În prezent munca salariată, munca pentru capitalist, a şi devenit cea mai răspândită formă de muncă. Dominaţia capitalului asupra muncii a cuprins masa populaţiei nu numai în industrie, ci şi în agricultură. Această exploatare a muncii salariate, care stă la baza societăţii moderne, atinge în marile fabrici punctul ei culminant. Aici, în cadrul fabricii, toate metodele de exploatare pe care le folosesc toţi capitaliştii în toate ramurile industriale şi de pe urma cărora suferă întreaga masă a populaţiei muncitoreşti din Rusia se îmbină laolaltă, iau amploare, devin o regulă permanentă, cuprind toate aspectele muncii şi vieţii muncitorului, creează o întreagă rânduială, un întreg sistem de stoarcere a vlăgii muncitorului de către capitalist. Să lămurim acest lucru printr-un exemplu: pretutindeni şi întotdeauna, oricine se angajează la lucru se odihneşte în zi de sărbătoare, dacă oamenii din partea locului ţin această sărbătoare. Cu totul altfel este la fabrică: angajând un muncitor, fabrica dispune de el după cum găseşte de cuviinţă, fără a lua câtuşi de puţin în seamă obiceiurile muncitorului, felul lui obişnuit de viaţă, situaţia lui familială sau cerinţele lui spirituale. Fabrica îl mână la lucru atunci când are ea nevoie, silindu-l să-şi potrivească după cerinţele ei întreaga lui viaţă, silindu-l să-şi fărâmiţeze odihna, iar în cazul muncii în schimburi — să lucreze şi noaptea şi în zi de sărbătoare. Fabrica se dedă la toate abuzurile imaginabile în ceea ce priveşte timpul de muncă, şi în acelaşi timp introduce „regulamente“ proprii, „rânduieli“ proprii, obligatorii pentru fiecare muncitor. Rânduiala din fabrică este anume în aşa fel stabilită, încât să stoarcă din muncitorul salariat toată cantitatea de muncă pe care o poate da, s-o stoarcă cât mai repede şi apoi să-l azvârle afară! Alt exemplu. Oricine se tocmeşte la lucru se obligă, fireşte, să asculte de cuvântul stăpânului, să facă ceea ce i se va spune. Dar, obligându-se să facă o muncă temporară, cel ce se angajează nu renunţă nicidecum la voinţa sa; dacă găseşte că vreo pretenţie a stăpânului este nedreaptă sau exagerată, muncitorul îl lasă şi pleacă. Fabrica însă cere ca muncitorul să renunţe cu totul la voinţa sa; ea introduce o disciplină riguroasă, îl obligă pe muncitor să înceapă şi să înceteze lucrul la semnalul sirenei, îşi arogă dreptul de a-l pedepsi pe muncitor, şi pentru fiecare încălcare a regulamentului — pe care tot ea l-a întocmit — îi aplică o amendă sau îl sancţionează cu o reţinere din salariu. Muncitorul devine o parte dintr-un uriaş complex de maşini; el trebuie să fie tot atât de docil, tot atât de supus şi lipsit de voinţă proprie ca şi maşina însăşi.</p>', '<p><a id="p55"></a>Sau încă un exemplu. Oricine se tocmeşte la lucru are la tot pasul motive de a fi nemulţumit de stăpân; reclamându-l în faţa justiţiei sau a autorităţilor, atât autorităţile cât şi justiţia dau de obicei dreptate stăpânului, ţin cu el, dar această favorizare a intereselor stăpânului nu se întemeiază pe o regulă generală sau pe o lege, ci pe slugărnicia diverşilor slujbaşi care-l apără pe stăpân uneori mai mult, alteori mai puţin, care pe nedrept se pronunţă în favoarea patronului, fie pentru că-l cunosc personal, fie pentru că nu cunosc condiţiile de muncă şi nu sunt în stare să-l înţeleagă pe muncitor. Fiecare caz de nedreptate de acest fel depinde de fiecare ciocnire concretă dintre muncitor şi stăpânul său, de fiecare slujbaş în parte. Fabrica însă reuneşte un număr atât de mare de muncitori şi face ca împilarea să atingă un asemenea grad, încât examinarea fiecărui caz în parte devine cu neputinţă. Se stabilesc reguli generale, se întocmeşte o lege pentru reglementarea raporturilor dintre muncitori şi fabricanţi, lege care este obligatorie pentru toţi. În această lege favorizarea intereselor patronului este consfinţită de puterea de stat. În locul nedreptăţilor săvârşite de diverşi slujbaşi se instaurează nedreptatea legii înseşi. Apar, de pildă, reguli care prevăd că muncitorul care lipseşte nemotivat de la lucru nu numai că-şi pierde salariul, dar mai plăteşte şi amendă, în timp ce patronul nu-i plăteşte nimic muncitorului dacă-l trimite acasă din lipsă de lucru; că patronul îl poate concedia pe muncitor pentru purtare grosolană, în timp ce muncitorul nu poate pleca de la el pe acelaşi motiv; că patronul are dreptul să aplice în mod samavolnic amenzi, să facă reţineri din salariu sau să pretindă ore suplimentare de muncă etc.</p>', '<p><a id="p56"></a>Toate aceste exemple ne arată în ce mod intensifică fabrica exploatarea muncitorilor, imprimându-i un caracter general şi făcând din ea o întreagă <i>„rânduială“</i>. Vrând-nevrând, muncitorul este nevoit să aibă de-a face acum nu cu un patron izolat, cu voinţa lui şi cu împilările lui, ci cu samavolnicia şi cu împilările întregii clase a patronilor. Muncitorul vede că e asuprit nu de cutare sau cutare capitalist, ci de întreaga clasă a capitaliştilor, pentru că toate întreprinderile au aceleaşi rânduieli de exploatare; capitalistul individual nici nu se poate abate de la aceste rânduieli; dacă i-ar trece prin minte, de pildă, să reducă timpul de lucru, mărfurile l-ar costa mai scump decât pe fabricantul vecin, care îl sileşte pe muncitor să lucreze pentru acelaşi salariu un timp mai îndelungat. Ca să obţină o îmbunătăţire a situaţiei sale, muncitorul este nevoit acum să aibă de-a face cu o întreagă orânduire socială, bazată pe exploatarea muncii de către capital. Muncitorul are de înfruntat acum nu o nedreptate sau alta, săvârşită de cutare sau cutare slujbaş, ci nedreptatea puterii de stat însăşi, care ia sub ocrotirea sa întreaga clasă a capitaliştilor şi emite în favoarea acestei clase legi obligatorii pentru toată lumea. În felul acesta lupta muncitorilor industriali împotriva fabricanţilor se transformă inevitabil într-o luptă împotriva întregii clase a capitaliştilor, împotriva întregii orânduiri sociale care se bazează pe exploatarea muncii de către capital. Tocmai de aceea lupta muncitorilor capătă o însemnătate socială, devine o luptă dusă în numele tuturor oamenilor muncii împotriva tuturor claselor care trăiesc din munca altora. De aceea lupta muncitorilor inaugurează o epocă nouă în istoria Rusiei şi anunţă zorile eliberării muncitorilor.</p>', '<p><a id="p57"></a>Pe ce se bazează însă dominaţia clasei capitaliştilor asupra întregii mase a celor ce muncesc? Pe faptul că în mâinile capitaliştilor, în proprietatea lor privată, se află toate fabricile, uzinele, minele, maşinile, uneltele de muncă; pe faptul că în mâinile lor se află suprafeţe întinse de pământ (din întreaga suprafaţă de pământ a Rusiei europene, mai mult de <sup>1</sup>/<sub>3</sub> aparţine proprietarilor funciari, al căror număr nu atinge o jumătate de milion). Neavând nici un fel de unelte de muncă şi materiale, muncitorii se văd nevoiţi să-şi vândă forţa de muncă capitaliştilor, care plătesc muncitorilor numai strictul necesar pentru întreţinerea lor şi bagă în buzunar tot surplusul produs de muncă; ei plătesc, aşadar, numai o parte din timpul întrebuinţat pentru muncă şi îşi însuşesc restul. Tot sporul de bogăţie rezultat din munca unită a unui mare număr de muncitori sau din îmbunătăţirile în producţie revine clasei capitaliştilor, pe când muncitorii, trudind din generaţie în generaţie, rămân mereu aceiaşi proletari roşi de mizerie. De aceea există numai un singur mijloc de a se pune capăt exploatării muncii de către capital, şi anume: desfiinţarea proprietăţii private asupra uneltelor de muncă, trecerea tuturor fabricilor, uzinelor, minelor, precum şi a tuturor moşiilor mari etc. în mâinile întregii societăţi şi organizarea unei producţii socialiste comune, dirijate de muncitorii înşişi. Produsele muncii efectuate în comun vor merge atunci în folosul oamenilor muncii înşişi, iar prisosul produs peste cele necesare întreprinderii lor va servi pentru satisfacerea nevoilor lor, pentru deplina dezvoltare a tuturor aptitudinilor lor şi pentru folosirea în condiţii de egalitate a tuturor cuceririlor ştiinţei şi artei. Tocmai de aceea se arată în program că numai aşa se poate încheia lupta clasei muncitoare împotriva capitaliştilor. Dar pentru aceasta este necesar ca puterea politică, adică puterea de a conduce statul, să treacă din mâinile guvernului aflat sub influenţa capitaliştilor şi a moşierilor, sau din mâinile unui guvern compus de-a dreptul din reprezentanţi aleşi ai capitaliştilor, în mâinile clasei muncitoare.</p>', '<p><a id="p58"></a>Acesta este ţelul final al luptei clasei muncitoare, aceasta este condiţia eliberării sale depline. Spre acest ţel final trebuie să năzuiască muncitorii conştienţi, uniţi; dar la noi în Rusia ei mai întâmpină încă obstacole foarte mari, care-i împiedică să ducă lupta pentru eliberarea lor.</p>', '<p><a id="p59"></a>A. 5. Împotriva dominaţiei clasei capitaliştilor luptă în momentul de faţă muncitorii din toate ţările europene, precum şi muncitorii din America şi din Australia. Unirea şi strângerea rândurilor clasei muncitoare nu se mărgineşte la cadrul unei singure ţări sau al unei singure naţionalităţi: partidele muncitoreşti din diferite ţări proclamă sus şi tare deplina identitate (solidaritate) de interese şi ţeluri ale muncitorilor din lumea întreagă. Ei se întrunesc în congrese comune, formulează faţă de clasa capitaliştilor din toate ţările revendicări comune, proclamă sărbătoarea internaţională a întregului proletariat unit, care năzuieşte spre eliberarea sa (1 Mai), unesc clasa muncitoare de toate naţionalităţile şi din toate ţările într-o singură mare armată a muncitorilor. Această unire a muncitorilor din toate ţările este determinată de necesitate, de faptul că clasa capitaliştilor, care domină asupra muncitorilor, nu-şi mărgineşte dominaţia la cadrul unei singure ţări. Legăturile comerciale dintre diferitele state devin tot mai strânse şi mai ample; capitalul trece mereu dintr-o ţară într-alta. Băncile, aceste uriaşe depozite de capitaluri, care adună capitalul de pretutindeni şi-l repartizează între capitalişti prin acordări de împrumuturi, se transformă din bănci cu caracter naţional în bănci cu caracter internaţional, adună capitaluri din toate ţările şi le repartizează între capitaliştii din Europa şi din America. Uriaşe societăţi pe acţiuni se organizează acum cu scopul de a înfiinţa întreprinderi capitaliste nu într-o singură ţară, ci în mai multe ţări deodată; apar societăţi internaţionale de capitalişti. Dominaţia capitalului este internaţională. De aceea şi lupta muncitorilor din toate ţările pentru eliberarea lor este încununată de succes numai atunci când ei luptă uniţi împotriva capitalului internaţional. De aceea tovarăşi ai muncitorului rus în lupta împotriva clasei capitaliştilor sunt şi muncitorul german, şi muncitorul polonez, şi muncitorul francez, după cum duşmani îi sunt şi capitaliştii ruşi, şi cei polonezi, şi cei francezi. Astfel, în ultimul timp, capitaliştii străini îşi transferă bucuros capitalurile în Rusia, construiesc în Rusia filiale ale fabricilor şi uzinelor lor şi înfiinţează societăţi pentru noi întreprinderi în Rusia. Ei se năpustesc cu lăcomie asupra acestei ţări tinere, în care atitudinea guvernului faţă de capital este mai binevoitoare şi mai servilă ca oriunde şi în care găsesc muncitori mai puţin uniţi, mai puţin capabili de rezistenţă decât cei din Apus, o ţară în care nivelul de trai al muncitorilor, deci şi salariul lor, este mult mai scăzut, astfel încât capitaliştii străini pot obţine profituri uriaşe, nemaiauzite în ţara lor. Capitalul internaţional şi-a întins mâna şi asupra Rusiei. Muncitorii ruşi întind mâinile lor mişcării muncitoreşti internaţionale.</p>', '<p><a id="p60"></a>A. 6. Am arătat mai sus cum marile fabrici şi uzine duc până la limita extremă asuprirea muncii de către capital, cum ele creează un întreg sistem de metode de exploatare; cum muncitorii, ridicându-se împotriva capitalului, ajung în mod inevitabil la necesitatea unirii tuturor muncitorilor, la necesitatea unei lupte comune a întregii clase muncitoare. În această luptă împotriva clasei capitaliştilor, muncitorii se lovesc de legile statului, care iau sub ocrotirea lor pe capitalişti şi interesele lor.</p>', '<p><a id="p61"></a>Dar dacă, unindu-se laolaltă, muncitorii sunt în stare să smulgă capitaliştilor concesii, să le opună rezistenţă, înseamnă că prin unirea lor ei ar putea tot astfel să exercite o influenţă asupra legilor statului, să obţină modificarea lor. Aşa şi procedează muncitorii din toate celelalte ţări; muncitorii ruşi nu au însă posibilitatea de a exercita o influenţă directă asupra statului. În Rusia, muncitorii sunt puşi în condiţii în care sunt lipsiţi de cele mai elementare drepturi cetăţeneşti. Ei nu au voie nici să se întrunească, nici să discute împreună problemele care îi privesc, nici să organizeze asociaţii sau să-şi publice declaraţiile, cu alte cuvinte legile statului nu numai că sunt întocmite în interesul clasei capitaliştilor, dar pur şi simplu răpesc muncitorilor orice posibilitate de a exercita vreo influenţă asupra legilor şi de a obţine modificarea lor. Aceasta se datoreşte faptului că în Rusia (şi dintre toate statele europene numai în Rusia) se menţine până în prezent puterea nelimitată a cârmuirii absolutiste, adică se menţine o organizare de stat în cadrul căreia numai ţarul poate să dea, după aprecierea sa, legi obligatorii pentru întregul popor, iar aplicarea acestor legi este dată în atribuţia exclusivă a unor slujbaşi numiţi de el. Cetăţenii sunt lipsiţi de orice drept de a participa la întocmirea legilor, la discutarea lor, la propunerea unor legi noi; ei nu au dreptul de a cere abrogarea legilor vechi. Ei sunt lipsiţi de orice drept de a cere slujbaşilor să dea socoteală de activitatea lor, de a controla activitatea lor, de a-i reclama în justiţie. Cetăţenii sunt lipsiţi până şi de dreptul de a discuta treburile de stat: ei nu au voie să organizeze întruniri sau asociaţii fără permisiunea aceloraşi slujbaşi. Slujbaşii statului sunt, aşadar, complet scutiţi de răspundere; ei constituie oarecum o castă aparte, suprapusă cetăţenilor. Lipsa de răspundere şi samavolnicia slujbaşilor statului, precum şi imposibilitatea totală pentru populaţie de a-şi spune cuvântul, dau naştere la abuzuri de putere atât de revoltătoare din partea acestor slujbaşi şi la asemenea acte de încălcare a drepturilor oamenilor simpli, cum fără îndoială n-ar fi cu putinţă în nici o ţară europeană.</p>', '<p><a id="p62"></a>Aşadar, după lege, puterea guvernului rus este complet nelimitată; el este considerat a fi cu totul independent de popor, situat deasupra tuturor stărilor şi claselor. Dar dacă ar fi într-adevăr aşa, atunci de ce în toate conflictele dintre muncitori şi capitalişti atât legea cât şi guvernul sunt de partea capitaliştilor? De ce se bucură capitaliştii de un sprijin din ce în ce mai mare pe măsură ce numărul lor sporeşte şi bogăţia lor creşte, în timp ce muncitorii se lovesc de tot mai multe restricţii şi întâmpină tot mai multă împotrivire?</p>', '<p><a id="p63"></a>În realitate, guvernul nu este situat deasupra claselor, ci ia apărarea unei clase împotriva alteia, ia apărarea clasei celor avuţi împotriva celor neavuţi, apărarea capitaliştilor împotriva muncitorilor. Un guvern care are o putere nelimitată nici nu ar putea conduce un stat atât de imens dacă n-ar acorda tot felul de privilegii şi favoruri claselor avute.</p>', '<p><a id="p64"></a>Cu toate că, după lege, guvernul deţine o putere nelimitată şi independentă, în realitate capitaliştii şi proprietarii funciari dispun de mii de mijloace pentru a-şi exercita influenţa asupra guvernului şi asupra treburilor statului. Ei au instituţii de castă proprii, recunoscute de lege, aşezăminte nobiliare şi asociaţii negustoreşti, comitete pentru problemele comerţului şi ale manufacturilor etc. Reprezentanţii lor aleşi ori devin de-a dreptul slujbaşi ai statului şi iau parte la conducerea treburilor lui (de pildă mareşalii nobilimii), ori sunt chemaţi să participe în calitate de membri în toate instituţiile guvernamentale: de pildă, legea prevede că fabricanţii fac parte din comisiile pentru reglementarea muncii în fabrici (acestea sunt organele ierarhic superioare ale inspecţiei de fabrică), trimiţând reprezentanţi în aceste comisii. Dar ei nu se limitează numai la această participare directă la conducerea statului. În asociaţiile lor, ei discută legile statului, elaborează proiecte, iar guvernul le cere de obicei părerea în toate ocaziile, le supune diferite proiecte şi-i roagă să facă observaţii în legătură cu ele.</p>', '<p><a id="p65"></a>Capitaliştii şi proprietarii funciari organizează congrese generale în cadrul cărora discută problemele care îi interesează, elaborează diferite măsuri în folosul clasei lor, formulează în numele tuturor nobililor proprietari de moşii, în numele „negustorimii din toată Rusia“, cereri pentru adoptarea unor legi noi şi modificarea celor vechi. Ei îşi pot discuta problemele în coloanele ziarelor, căci, oricât ar stânjeni guvernul presa prin cenzura sa, el nici în gând nu se încumetă să răpească claselor avute dreptul de a-şi discuta problemele. Ei au tot felul de căi şi posibilităţi de acces la reprezentanţii sus-puşi ai puterii de stat şi le este mai uşor să discute samavolnicia slujbaşilor inferiori, le este uşor să obţină abrogarea unor legi şi regulamente deosebit de stânjenitoare. Şi dacă nicăieri în lume nu există un asemenea noian de legi şi regulamente ca la noi, nu există această nemaiîntâlnită tutelare poliţienească din partea guvernului în cadrul căreia totul este reglementat până în cele mai mici amănunte şi care înăbuşă orice acţiune vie, nu e mai puţin adevărat că nicăieri în lume aceste regulamente burgheze nu sunt călcate cu atâta uşurinţă şi aceste legi poliţiste nu sunt eludate atât de lesne prin simpla îngăduinţă binevoitoare a autorităţilor superioare. Şi această îngăduinţă binevoitoare nu este refuzată niciodată.</p>', '<p><a id="p66"></a>B. 1. Acest punct din program este cel mai important, este punctul principal, pentru că arată în ce trebuie să constea activitatea partidului care apără interesele clasei muncitoare, în ce trebuie să constea activitatea tuturor muncitorilor conştienţi. El arată în ce mod năzuinţele socialismului, năzuinţele de a înlătura veşnica exploatare a omului de către om, trebuie să fie unite cu mişcarea populară generată de condiţiile de viaţă pe care le-au creat marile fabrici şi uzine.</p>', '<p><a id="p67"></a>Activitatea partidului trebuie să constea în sprijinirea luptei de clasă a muncitorilor. Sarcina partidului nu este aceea de a născoci nişte mijloace la modă pentru ajutorarea muncitorilor, ci de a se alătura mişcării muncitorilor, de a introduce lumină în această mişcare, de a ajuta pe muncitori în această luptă, pe care ei au şi început-o. Sarcina partidului este să apere interesele muncitorilor şi să reprezinte interesele întregii mişcări muncitoreşti. În ce anume însă trebuie să se manifeste ajutorul de care au nevoie muncitorii în lupta lor?</p>', '<p><a id="p68"></a>Programul spune că acest ajutor trebuie să constea, în primul rând, în dezvoltarea conştiinţei de clasă a muncitorilor. Mai sus am arătat cum lupta muncitorilor împotriva fabricanţilor devine lupta de clasă a proletariatului împotriva burgheziei.</p>', '<p><a id="p69"></a>Din cele spuse de noi acolo rezultă ce anume trebuie să înţelegem prin conştiinţa de clasă a muncitorilor. Conştiinţa de clasă a muncitorilor înseamnă înţelegerea de către muncitori a faptului că singurul mijloc de a-şi îmbunătăţi situaţia şi de a obţine eliberarea lor este de a lupta împotriva clasei capitaliştilor şi a fabricanţilor, care sunt creaţi de marile fabrici şi uzine. Apoi conştiinţa de clasă a muncitorilor înseamnă înţelegerea faptului că toţi muncitorii din ţara respectivă au aceleaşi interese, interese solidare, că ei toţi alcătuiesc o singură clasă, deosebită de toate celelalte clase ale societăţii. În sfârşit, conştiinţa de clasă a muncitorilor înseamnă înţelegerea de către muncitori a faptului că, pentru a-şi atinge ţelurile lor, ei trebuie să-şi asigure posibilitatea de a influenţa treburile statului, aşa cum şi-au asigurat-o — şi continuă să depună eforturi pentru a şi-o asigura — proprietarii funciari şi capitaliştii.</p>', '<p><a id="p70"></a>Pe ce cale însă dobândesc muncitorii înţelegerea tuturor acestor lucruri? Ei o dobândesc sorbind-o mereu chiar din lupta pe care încep s-o ducă împotriva fabricanţilor şi care ia o amploare din ce în ce mai mare, devine din ce în ce mai ascuţită şi antrenează un număr tot mai mare de muncitori, pe măsură ce se dezvoltă marile fabrici şi uzine. A fost un timp când duşmănia muncitorilor faţă de capital îşi găsea expresia doar într-un vag sentiment de ură împotriva exploatatorilor lor, în conştiinţa vagă a asupririi şi robiei lor şi în dorinţa de <i>a se răzbuna</i> pe capitalişti. Lupta lua atunci forma unor revolte răzleţe ale muncitorilor, care distrugeau clădirile, sfărâmau maşinile, luau la bătaie pe cei din administraţia fabricii etc. Aceasta a fost <i>prima</i> formă, forma iniţială a mişcării muncitoreşti, şi această formă a fost necesară pentru că ura împotriva capitalistului a fost întotdeauna şi pretutindeni primul impuls care a trezit la muncitori voinţa de a se apăra. Dar mişcarea muncitorească rusă a depăşit deja această formă iniţială. În locul urii vagi împotriva capitalistului, muncitorii au început să înţeleagă antagonismul dintre interesele clasei muncitorilor şi interesele clasei capitaliştilor. În locul sentimentului vag că sunt asupriţi, ei au început să-şi dea seama <i>prin ce anume</i> şi <i>cum anume</i> îi apasă capitalul, şi ei se ridică împotriva unei forme de asuprire sau alteia, căutând să pună stavilă apăsării capitalului, apărându-se împotriva lăcomiei capitalistului. În loc de răzbunare împotriva capitaliştilor, ei încep acum să ducă o luptă pentru concesii, să prezinte clasei capitaliştilor revendicare după revendicare, cerând îmbunătăţirea condiţiilor lor de muncă, majorarea salariilor, reducerea zilei de muncă. Fiecare grevă concentrează toată atenţia şi toate eforturile muncitorilor când asupra uneia, când asupra alteia dintre condiţiile în care e pusă clasa muncitoare. Fiecare grevă implică discutarea acestor condiţii, ajută pe muncitori să le înţeleagă, să-şi dea seama în ce constă aici apăsarea exercitată de capital, cu ce mijloace se poate lupta împotriva acestei apăsări. Fiecare grevă îmbogăţeşte experienţa întregii clase muncitoare. Dacă greva reuşeşte, ea arată clasei muncitoare forţa unirii muncitorilor şi constituie pentru alţii un îndemn de a se folosi de succesul tovarăşilor lor. Dacă nu reuşeşte, ea determină discutarea cauzelor eşecului şi căutarea unor metode de luptă mai bune. Această trecere a muncitorilor la luptă perseverentă pentru nevoile lor vitale, pentru concesii, pentru îmbunătăţirea condiţiilor de trai, de salarizare şi pentru reducerea zilei de muncă, trecere care a început acum peste tot în Rusia, constituie un uriaş pas înainte făcut de muncitorii ruşi, şi acestei lupte, sprijinirii ei, trebuie să-i acorde principala atenţie partidul social-democrat şi toţi muncitorii conştienţi. Ajutorul care urmează să fie dat muncitorilor trebuie să constea în indicarea nevoilor celor mai arzătoare a căror satisfacere trebuie să constituie obiectul luptei, în analizarea cauzelor care înrăutăţesc în mod deosebit situaţia unora sau altora dintre muncitori, în explicarea legilor şi regulamentelor privitoare la reglementarea muncii în fabrici, legi şi regulamente a căror încălcare (ca şi trucurile înşelătoare ale capitaliştilor) duc atât de des la o dublă jefuire a muncitorilor. Ajutorul trebuie să constea în exprimarea mai precisă şi mai concretă a revendicărilor muncitorilor şi în aducerea lor la cunoştinţa opiniei publice, în alegerea momentului celui mai potrivit pentru împotrivire, în alegerea metodei de luptă, în examinarea situaţiei şi aprecierea forţelor celor două părţi aflate în luptă, în discutarea posibilităţii de a alege o metodă şi mai bună de luptă (cum ar fi, poate, o scrisoare către fabricant sau o cerere către inspector, ori către medic, după împrejurări, dacă nu este cazul să se treacă direct la grevă etc.).</p>', '<p><a id="p71"></a>Am spus că trecerea muncitorilor ruşi pe calea acestei lupte arată că ei au făcut un uriaş pas înainte. Această luptă situează (aduce) mişcarea muncitorească pe un drum drept şi constituie chezăşia sigură a unor noi succese. Din experienţa acestei lupte masele muncitoreşti învaţă, în primul rând, să descopere şi să înţeleagă rând pe rând diferitele procedee de exploatare capitalistă, să le confrunte şi cu dispoziţiile legii, şi cu condiţiile lor de trai, şi cu interesele clasei capitaliştilor. Analizând diferitele forme şi cazuri de exploatare, muncitorii învaţă să înţeleagă semnificaţia şi esenţa exploatării în ansamblul ei, învaţă să înţeleagă orânduirea socială care se bazează pe exploatarea muncii de către capital, în al doilea rând, în această luptă muncitorii îşi încearcă forţele, învaţă să se unească, învaţă să înţeleagă necesitatea şi însemnătatea unirii. Lărgirea acestei lupte şi creşterea frecvenţei ciocnirilor duc în mod inevitabil la extinderea luptei, la dezvoltarea sentimentului de unitate, a sentimentului de solidaritate, la început în rândurile muncitorilor din localitatea respectivă, apoi în rândurile muncitorilor din întreaga ţară, în rândurile întregii clase muncitoare. În al treilea rând, această luptă dezvoltă conştiinţa politică a muncitorilor. Prin înseşi condiţiile lor de viaţă, masele muncitoreşti sunt puse într-o astfel de situaţie, încât (nu pot) nu au nici răgazul, nici posibilitatea de a reflecta asupra unor probleme de stat. Dar lupta muncitorilor împotriva fabricanţilor pentru nevoile lor de zi cu zi face de la sine şi în mod inevitabil ca muncitorii să se lovească de probleme de stat, politice, căutând răspuns la întrebările: cum este condus statul rus, cum se fac legile şi regulamentele şi ale cui interese servesc ele. Fiecare conflict de muncă îi duce în mod inevitabil pe muncitori la un conflict cu legile şi cu reprezentanţii puterii de stat. Aici aud muncitorii pentru întâia oară „cuvântări politice“. La început fie chiar şi de la inspectorii de fabrici, care le explică că şiretlicul prin care fabricantul le stoarce ultima picătură de vlagă se bazează pe sensul precis al unor regulamente aprobate de forurile în drept şi în aşa fel întocmite încât lasă la bunul plac al fabricantului stoarcerea necruţătoare a muncitorilor, sau că împilările din partea fabricantului sunt perfect legale, pentru că fabricantul nu face decât să uzeze de dreptul său, sprijinindu-se pe cutare lege, care este aprobată de puterea de stat şi apărată de ea. Lămuririle politice ale d-lor inspectori sunt completate uneori cu „lămuririle politice“ şi mai folositoare ale d-lui ministru, care aminteşte muncitorilor despre sentimentele de „dragoste creştinească“ pe care ei le datorează fabricanţilor pentru faptul că aceştia strâng milioane de pe urma muncii muncitorilor. Apoi, la aceste lămuriri ale reprezentanţilor puterii de stat şi la faptul că muncitorii află în mod nemijlocit în folosul cui acţionează această putere, se adaugă foile volante sau alte lămuriri ale socialiştilor, astfel încât în cursul unei asemenea greve muncitorii îşi fac pe deplin educaţia politică. Ei învaţă să înţeleagă nu numai interesele deosebite ale clasei muncitoare, ci şi locul deosebit pe care clasa muncitoare îl ocupă în stat. Iată, aşadar, care trebuie să fie <i>ajutorul</i> pe care partidul social-democrat poate să-l dea luptei de clasă a muncitorilor: dezvoltarea conştiinţei de clasă a muncitorilor prin sprijinirea lor în lupta pentru nevoile lor cele mai arzătoare.</p>', '<p><a id="p72"></a>A doua sarcină pe linia acestui <i>ajutor</i> trebuie să constea, după cum spune programul, în a contribui la organizarea muncitorilor. Lupta pe care am descris-o mai sus cere neapărat ca muncitorii să se organizeze. Organizarea devine necesară şi pentru grevă, întrucât de ea depinde succesul grevei, şi pentru colecte în folosul greviştilor, şi pentru înfiinţarea de case de ajutor muncitoreşti, şi pentru agitaţia în rândurile muncitorilor, pentru a putea difuza în rândurile lor foi volante sau înştiinţări, manifeste etc. Organizarea e şi mai necesară în vederea apărării împotriva urmăririi din partea poliţiei şi a jandarmeriei, pentru a putea ascunde de ele toate asociaţiile muncitorilor, toate legăturile lor, pentru a putea organiza aducerea de cărţi, broşuri, ziare etc. A da ajutor în toate aceste privinţe — iată a doua sarcină a partidului.</p>', '<p><a id="p73"></a>A treia sarcină este de a arăta adevăratul ţel al luptei, adică de a lămuri muncitorilor în ce constă exploatarea muncii de către capital, pe ce se sprijină ea, în ce mod proprietatea privată asupra pământului şi uneltelor de muncă duce la pauperizarea maselor muncitoreşti, le sileşte să vândă munca lor capitaliştilor şi să le dea gratuit tot surplusul produs prin munca muncitorului peste ceea ce este necesar întreţinerii lui, de a lămuri apoi cum această exploatare generează în mod inevitabil lupta de clasă a muncitorilor împotriva capitaliştilor, care sunt condiţiile acestei lupte şi ţelurile ei finale, într-un cuvânt de a lămuri cele arătate pe scurt în acest program.</p>', '<p><a id="p74"></a>B. 2. Ce înseamnă că lupta clasei muncitoare este o luptă politică? Aceasta înseamnă că clasa muncitoare nu poate să ducă lupta pentru eliberarea ei fără a lupta totodată pentru posibilitatea de a influenţa mersul treburilor statului, conducerea statului, întocmirea legilor. Capitaliştii ruşi au înţeles de mult necesitatea unei asemenea influenţe şi noi am arătat în ce fel au ştiut ei să găsească, în pofida variatelor interdicţii impuse de legile poliţieneşti, mii de mijloace pentru a influenţa puterea de stat şi cum această putere serveşte interesele clasei capitaliştilor. De aici urmează de la sine că fără exercitarea unei asemenea influenţe asupra puterii de stat nici clasa muncitoare nu-şi poate duce lupta, nu poate nici măcar să obţină o îmbunătăţire durabilă a soartei sale.</p>', '<p><a id="p75"></a>Mai înainte am arătat că lupta muncitorilor împotriva capitaliştilor îi va duce în mod inevitabil la un conflict cu cârmuirea şi că însăşi cârmuirea se străduieşte din răsputeri să demonstreze muncitorilor că numai prin luptă şi printr-o împotrivire unită pot ei influenţa puterea de stat. Deosebit de limpede reiese acest lucru din experienţa marilor greve care au avut loc în Rusia în anii 1885—1886. Guvernul s-a apucat de îndată să întocmească regulamente privitoare la muncitori, a promulgat îndată legi noi cu privire la rânduielile din fabrici, cedând în faţa revendicărilor persistente ale muncitorilor (de pildă au fost introduse regulamente pentru limitarea amenzilor şi pentru achitarea regulată a salariilor). La fel şi grevele de acum (1896) au determinat iarăşi o intervenţie imediată din partea guvernului, care a înţeles acum că nu se poate mărgini la arestări şi expulzări, că se face ridicol oferind muncitorilor poveţe stupide să se bizuie pe generozitatea fabricanţilor (vezi circulara ministrului de finanţe Witte către inspectorii de fabrici. Primăvara anului 1896). Guvernul a văzut că „muncitorii uniţi reprezintă o forţă de care trebuie să se ţină seamă“, şi de aceea a întreprins îndată revizuirea legilor pentru reglementarea muncii în fabrici, convocând la Petersburg o conferinţă a inspectorilor-şefi de fabrici pentru a discuta chestiunea reducerii zilei de muncă şi alte concesii inevitabile care trebuie făcute muncitorilor.</p>', '<p><a id="p76"></a>Vedem, aşadar, că lupta clasei muncitoare împotriva clasei capitaliştilor trebuie să fie neapărat o luptă politică. De pe acum această luptă exercită într-adevăr o anumită influenţă asupra puterii de stat şi capătă o semnificaţie politică. Dar, pe măsura dezvoltării mişcării muncitoreşti, se vădeşte şi se face simţită, tot mai clară şi mai pronunţată, totala lipsă de drepturi politice a muncitorilor, despre care am vorbit mai sus, imposibilitatea totală pentru muncitori de a exercita asupra puterii de stat o influenţă făţişă şi directă. De aceea revendicarea cea mai arzătoare a muncitorilor şi primul obiectiv al influenţei clasei muncitoare asupra mersului treburilor statului trebuie să fie <i>dobândirea libertăţii politice</i>, adică dobândirea participării directe, garantate prin lege (prin constituţie), a tuturor cetăţenilor la conducerea statului, asigurarea dreptului pentru toţi cetăţenii de a se întruni liber, de a discuta problemele lor, de a influenţa prin asociaţii şi prin presă mersul treburilor statului. Dobândirea libertăţii politice devine <i>„o cauză vitală a muncitorilor“</i>, pentru că fără ea muncitorii nu au şi nu pot avea nici o influenţă asupra mersului treburilor statului şi rămân astfel în mod inevitabil o clasă umilită, lipsită de drepturi şi de posibilitatea de a-şi spune cuvântul. Şi dacă chiar de pe acum, când lupta muncitorilor şi unirea lor sunt abia la început, guvernul se şi grăbeşte să facă concesii muncitorilor pentru a opri dezvoltarea mişcării, nu încape îndoială că atunci când muncitorii îşi vor strânge rândurile şi se vor uni sub conducerea unui singur partid politic, ei vor şti să silească guvernul să cedeze, vor şti să cucerească libertatea politică pentru ei şi pentru întregul popor rus!</p>', '<p><a id="p77"></a>În părţile precedente ale programului s-a arătat ce loc ocupă clasa muncitoare în societatea modernă şi în statul modern, care este ţelul luptei clasei muncitoare şi care este sarcina partidului care reprezintă interesele muncitorilor. În condiţiile când puterea cârmuirii este nelimitată, nu există şi nu pot exista în Rusia partide politice făţişe, dar există curente politice care exprimă interesele celorlalte clase şi care exercită o influenţă asupra opiniei publice şi asupra guvernului. De aceea, pentru a delimita poziţia partidului social-democrat, trebuie să arătăm acum atitudinea lui faţă de celelalte curente politice din societatea rusă, pentru ca muncitorii să-şi dea seama cine şi în ce limite le poate fi aliat şi cine le este duşman. Tocmai acest lucru este arătat în următoarele două puncte din program.</p>', '<p><a id="p78"></a>B. 3. Programul declară că aliaţi ai muncitorilor sunt, în primul rând, toate păturile sociale care luptă împotriva puterii nelimitate a cârmuirii absolutiste. Întrucât această putere nelimitată constituie principala piedică în calea luptei muncitorilor pentru eliberarea lor, rezultă de la sine că interesul direct al muncitorilor reclamă sprijinirea oricărei mişcări sociale îndreptate împotriva absolutismului (absolut înseamnă nelimitat; absolutism înseamnă puterea nelimitată a cârmuirii). Pe măsura dezvoltării capitalismului se adâncesc tot mai mult contradicţiile dintre această cârmuire birocratică şi interesele claselor avute înseşi, interesele burgheziei. Partidul social-democrat declară că va sprijini toate păturile şi grupurile burgheziei care iau atitudine împotriva puterii nelimitate a cârmuirii.</p>', '<p><a id="p79"></a>Muncitorilor le este infinit mai convenabilă <i>o influenţă directă</i> exercitată de burghezie asupra treburilor statului decât actuala ei influenţă, exercitată prin intermediul unei haite de cinovnici venali care îşi fac de cap. Muncitorilor le este mult mai convenabilă o influenţă <i>făţişă</i> exercitată de burghezie asupra politicii decât actuala influenţă camuflată prin existenţa unei cârmuiri, chipurile, „independente“ şi atotputernice, care pretinde a cârmui „prin graţie divină“ şi împarte „graţiile sale“ harnicilor şi oropsiţilor proprietari funciari, precum şi asupriţilor şi nenorociţilor de fabricanţi. Muncitorii trebuie să ducă <i>o luptă deschisă</i>, împotriva clasei capitaliştilor, astfel încât întregul proletariat rus să poată vedea pentru care interese luptă muncitorii, să poată învăţa cum trebuie dusă lupta, iar uneltirile şi tendinţele burgheziei să nu se ascundă în anticamerele marilor duci, în saloanele senatorilor şi miniştrilor, în cancelariile arhisecrete ale departamentelor, ci să iasă la lumina zilei şi să deschidă ochii tuturor şi fiecăruia, arătându-le cine sunt adevăraţii inspiratori ai politicii guvernului şi ce urmăresc capitaliştii şi moşierii. De aceea trebuie înlăturat tot ce camuflează actuala influenţă a clasei capitaliştilor, de aceea trebuie sprijiniţi toţi reprezentanţii burgheziei <i>care se pronunţă</i> împotriva birocraţiei, împotriva conducerii birocratice, împotriva cârmuirii absolutiste! Dar, declarând că sprijină orice mişcare socială îndreptată împotriva absolutismului, partidul social-democrat arată totodată că el nu se separă de mişcarea muncitorească, pentru că clasa muncitoare are interesele ei deosebite, opuse intereselor tuturor celorlalte clase. Acordând sprijin tuturor reprezentanţilor burgheziei în lupta pentru libertate politică, muncitorii nu trebuie să uite că numai în mod vremelnic clasele avute se pot alia cu ei, că interesele muncitorilor şi ale capitaliştilor sunt ireconciliabile, că înlăturarea absolutismului le este necesară muncitorilor numai pentru a putea duce făţiş, pe scară largă, lupta lor împotriva clasei capitaliştilor.</p>', '<p><a id="p80"></a>Partidul social-democrat declară de asemenea că va acorda sprijin tuturor acelora care se ridică împotriva clasei privilegiate a nobililor-moşieri. Nobilii-moşieri sunt consideraţi în Rusia prima stare socială în stat. Rămăşiţele puterii lor feudale asupra ţăranilor continuă şi astăzi să asuprească marea masă a poporului. Ţăranii continuă să plătească rate de răscumpărare pentru eliberarea de sub puterea moşierilor. Ţăranii continuă să rămână legaţi de pământ pentru ca domnii moşieri să nu ducă lipsă de muncitori agricoli ieftini şi supuşi. Până în ziua de astăzi ţăranii sunt lăsaţi, ca nişte oameni lipsiţi de drepturi şi ca nişte minori, la cheremul cinovnicilor, care au grijă de propriul lor buzunar şi se amestecă în viaţa ţăranilor, veghind ca ţăranii să plătească „regulat“ moşierilor iobăgişti ratele de răscumpărare sau dijma, ca ei să nu „se sustragă“ de la munca în folosul moşierilor, să nu se mute, de pildă, în alte părţi, obligându-i, poate, astfel pe moşieri să angajeze din afară muncitori care să nu fie atât de ieftini şi atât de striviţi de nevoi. Aservindu-şi milioane şi zeci de milioane de ţărani şi menţinând lipsa lor de drepturi, d-nii moşieri se bucură, pentru această înaltă virtute, de cele mai înalte privilegii în stat. În cele mai înalte funcţii de stat sunt numiţi mai ales nobili-moşieri (de altfel şi legea acordă nobilimii cele mai mari drepturi în ceea ce priveşte ocuparea funcţiilor de stat); moşierii din înalta aristocraţie sunt cei mai apropiaţi de curte şi pot face, mai direct şi mai uşor decât oricine, ca politica guvernului să încline de partea lor. Profitând de faptul că sunt apropiaţi de guvern, ei pradă vistieria statului şi primesc din banii poporului daruri şi pomeni în valoare de milioane de ruble, fie sub forma unor mari domenii care se dau pentru serviciul prestat, fie sub formă de „concesii“.</p>'],
'idChr': '1.01text',
'title': '',
'info': 'Proiect de program al partidului social-democrat şi explicarea programului (1896)',
},
{'year': '1897',
'image': 'lenin2',
'content': ['<p><a id="p0"></a>A doua jumătate a ultimului deceniu al secolului al XIX-lea se caracterizează printr-o remarcabilă înviorare în modul de a pune şi a rezolva problemele revoluţiei ruse. [...]</p>', '<p><a id="p1"></a>În momentul de faţă (sfârşitul anului 1897), problema cea mai arzătoare din punctul nostru de vedere este aceea a activităţii <i>practice</i> a social-democraţilor. Subliniem latura <i>practică</i> a social-democratismului, întrucât cea teoretică pare să fi depăşit perioada cea mai acută a neînţelegerii ei îndărătnice de către adversari, a tendinţei tot mai accentuate de a înăbuşi noul curent încă din momentul apariţiei lui, pe de o parte, şi a apărării înflăcărate a bazelor social-democratismului, pe de altă parte. În prezent, concepţiile teoretice ale social-democraţilor, în ce priveşte <i>trăsăturile lor principale şi esenţiale</i>, sunt destul de lămurite. Nu acelaşi lucru se poate spune despre latura <i>practică</i> a social-democratismului, despre <i>programul</i> lui politic, despre metodele lui de activitate, despre tactica lui.</p>', '<table style="margin-left: auto; margin-right: auto;"><a id="p2"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p3"></a>În activitatea lor practică, social-democraţii, după cum se ştie, îşi pun ca sarcină să conducă lupta de clasă a proletariatului şi s-o organizeze sub ambele ei aspecte: cel socialist (lupta împotriva clasei capitaliştilor, având ca obiectiv distrugerea orânduirii bazate pe împărţirea în clase şi organizarea societăţii socialiste) şi cel democratic (lupta împotriva absolutismului, îndreptată spre cucerirea, în Rusia, a libertăţii politice şi democratizarea orânduirii sociale şi politice a ţării). Am spus: <i>după cum se ştie</i>. Şi într-adevăr, încă de la apariţia lor ca un curent social şi revoluţionar deosebit, social-democraţii ruşi au arătat întotdeauna, cu toată precizia, că aceasta este sarcina activităţii lor, au subliniat întotdeauna dublul aspect şi conţinut al luptei de clasă a proletariatului, au insistat întotdeauna asupra legăturii indisolubile dintre sarcinile lor socialiste şi cele democratice, legătură care şi-a găsit expresia concretă în denumirea adoptată de ei. Cu toate acestea, şi azi mai pot fi adeseori întâlniţi socialişti care îşi fac o idee cu totul eronată despre social-democraţi, învinuindu-i că ignorează lupta politică etc. Să ne oprim deci puţin asupra caracterizării celor două aspecte ale activităţii practice a social-democraţiei ruse.</p>', '<p><a id="p4"></a>Să începem cu activitatea socialistă. S-ar părea că, de când organizaţia social-democrată „Uniunea de luptă pentru eliberarea clasei muncitoare“ din Petersburg îşi desfăşoară activitatea ei printre muncitorii din acest oraş, caracterul activităţii social-democrate în această privinţă ar trebui să fie perfect limpede. Activitatea socialistă a social-democraţilor ruşi constă în <i>a propaga</i> doctrina socialismului ştiinţific, a răspândi în rândurile muncitorilor o concepţie justă asupra actualei orânduiri economice-sociale, asupra bazelor şi dezvoltării ei, asupra diferitelor <i>clase</i> ale societăţii ruse, asupra relaţiilor dintre ele, asupra luptei dintre aceste clase, asupra rolului pe care-l are în această luptă clasa muncitoare, asupra atitudinii ei faţă de clasele în declin şi de cele în dezvoltare, faţă de trecutul şi viitorul capitalismului, asupra sarcinii istorice a social-democraţiei internaţionale şi a clasei muncitoare ruse. Strâns legată de propagandă este munca de <i>agitaţie</i> printre muncitori, ea situându-se, fireşte, pe primul plan, date fiind actualele condiţii politice din Rusia şi nivelul de dezvoltare al maselor muncitoare. Munca de agitaţie în rândul muncitorilor constă în participarea social-democraţilor la toate manifestările spontane ale luptei clasei muncitoare, la toate conflictele dintre muncitori şi capitalişti în legătură cu ziua de lucru, cu salariile, cu condiţiile de muncă etc. etc. Sarcina noastră constă în a contopi activitatea noastră cu problemele practice, de fiecare zi ale vieţii muncitorilor, a-i ajuta să se descurce în asemenea probleme, a le atrage atenţia asupra abuzurilor mai grave, a-i ajuta să-şi formuleze mai precis şi mai practic revendicările lor faţă de patron, a dezvolta în rândurile lor conştiinţa solidarităţii, a intereselor comune şi a cauzei comune tuturor muncitorilor ruşi ca clasă muncitoare unitară, care formează o parte din armata mondială a proletariatului. Organizarea de cercuri printre muncitori, stabilirea unor legături regulate şi conspirative între ele şi grupul central al social-democraţilor, editarea şi difuzarea literaturii muncitoreşti, organizarea trimiterii de corespondenţe din toate centrele mişcării muncitoreşti, tipărirea de manifeste şi proclamaţii agitatorice şi răspândirea lor, pregătirea unui contingent de agitatori cu experienţă — iată care sunt, în linii generale, formele de manifestare ale activităţii socialiste a social-democraţiei ruse.</p>', '<p><a id="p5"></a>Activitatea noastră se îndreaptă în primul rând şi mai cu seamă spre muncitorii industriali de la oraşe. Social-democraţia rusă nu trebuie să-şi fărâmiţeze forţele; ea trebuie să-şi concentreze activitatea în rândurile proletariatului industrial, care este cel mai receptiv pentru ideile social-democrate, cel mai dezvoltat din punct de vedere intelectual şi politic, cel mai important prin numărul şi concentrarea sa în marile centre politice ale ţării. De aceea crearea unei organizaţii revoluţionare trainice printre muncitorii industriali de la oraşe este prima şi cea mai actuală sarcină a social-democraţiei, o sarcină de la care ar fi cât se poate de nechibzuit să ne abatem în momentul de faţă. Dar dacă recunoaştem necesitatea de a ne concentra forţele în direcţia activităţii printre muncitorii industriali şi condamnăm fărâmiţarea acestor forţe, prin asta nu vrem câtuşi de puţin să spunem că social-democraţia rusă trebuie să ignoreze celelalte pături ale proletariatului şi ale clasei muncitoare ruse. Nici nu poate fi vorba de aşa ceva. Muncitorul de fabrică rus este în permanenţă nevoit, prin înseşi condiţiile sale de viaţă, să intre în legături foarte strânse cu meşteşugarii, acest proletariat industrial care se află împrăştiat în afara fabricilor, prin oraşe şi sate, şi este pus în condiţii cu mult mai rele. Muncitorul de fabrică din Rusia vine în contact direct şi cu populaţia rurală (adeseori el îşi are familia la ţară) şi, prin urmare, nu poate să nu se apropie şi de proletariatul agricol, de milioanele de muncitori agricoli şi zileri de profesie, ca şi de ţărănimea ruinată, care, cramponându-se de amărâtele ei petice de pământ, se îndeletniceşte cu munca în dijmă şi cu tot felul de „câştiguri“ ocazionale, adică tot cu muncă salariată. Social-democraţii ruşi consideră că nu este momentul <i>să-şi îndrepte</i> forţele spre meşteşugari şi spre muncitorii agricoli, dar ei nu se gândesc de loc să neglijeze acest mediu şi se vor strădui să-i lămurească pe muncitorii înaintaţi şi în problemele care privesc traiul meşteşugarilor şi al muncitorilor agricoli, pentru ca aceşti muncitori, venind în contact cu păturile mai înapoiate ale proletariatului, să răspândească şi în rândurile lor ideile luptei de clasă şi ale socialismului şi să facă cunoscute sarcinile politice ale democraţiei ruse, în general, şi ale proletariatului rus, în special. N-ar fi practic să trimitem agitatori în rândurile meşteşugarilor şi muncitorilor agricoli cât timp rămâne atât de mult de făcut printre muncitorii industriali de la oraşe, dar în foarte multe cazuri muncitorul socialist, fără să vrea, vine în contact cu acest mediu, şi el trebuie să ştie să se folosească de aceste ocazii şi să înţeleagă care sunt sarcinile generale ale social-democraţiei din Rusia. De aceea se înşală amarnic cei ce acuză social-democraţia rusă că suferă de îngustime, de tendinţa de a ignora masa populaţiei muncitoare pentru a se ocupa numai de muncitorii din fabrici şi uzine. Dimpotrivă, munca de agitaţie în păturile înaintate ale proletariatului este unica şi cea mai sigură cale de a trezi (pe măsură ce mişcarea se lărgeşte) întregul proletariat rus. Răspândirea socialismului şi a ideii luptei de clasă în rândurile muncitorilor de la oraşe va face ca, în mod inevitabil, aceste idei să se împrăştie şi prin canale mai mici, mai ramificate; pentru aceasta este necesar ca ideile arătate să prindă rădăcini mai adânci într-un mediu mai bine pregătit şi să alimenteze din belşug această avangardă a mişcării muncitoreşti ruse şi a revoluţiei ruse. Îndreptându-şi toate forţele spre activitatea în rândurile muncitorilor din fabrici şi uzine, social-democraţia rusă este gata să sprijine pe revoluţionarii ruşi care în practică ajung să desfăşoare muncă socialistă pe baza luptei de clasă a proletariatului, fără ca totodată să ascundă cât de puţin teza lor că nici un fel de alianţe practice cu celelalte fracţiuni ale revoluţionarilor nu pot şi nu trebuie să ducă la compromisuri sau concesii în ce priveşte teoria, programul sau steagul mişcării. Convinşi că, în momentul de faţă, numai doctrina socialismului ştiinţific şi a luptei de clasă poate fi teoria revoluţionară menită să servească drept steag pentru mişcarea revoluţionară, social-democraţii ruşi vor depune toate eforturile pentru a răspândi această doctrină, o vor apăra împotriva unor eventuale interpretări false, se vor ridica împotriva oricăror încercări de a lega mişcarea muncitorească din Rusia, care e încă tânără, de doctrine mai puţin precise. Consideraţiile teoretice dovedesc şi activitatea practică a social-democraţilor arată că toţi <i>socialiştii</i> din Rusia trebuie să devină <i>social-democraţi</i>.</p>', '<p><a id="p6"></a>Trecem acum la sarcinile <i>democratice</i> şi la activitatea democratică a social-democraţilor. Repetăm încă o dată că această activitate este <i>indisolubil</i> legată de cea socialistă. <i>Făcând propagandă</i> în rândurile muncitorilor, social-democraţii <i>nu pot</i> ocoli problemele politice, şi orice încercare de a le ocoli sau chiar de a le trece pe planul al doilea e considerată de ei ca o mare greşeală şi ca o abatere de la tezele de bază ale social-democraţiei mondiale. Alături de sarcina de a propaga socialismul ştiinţific, social-democraţii ruşi şi-o asumă şi pe aceea de a propaga <i>ideile democratice</i> în masele muncitoreşti; ei caută să răspândească noţiunea de absolutism aşa cum se manifestă el în toată activitatea lui, noţiunea conţinutului lui de clasă, ideea necesităţii de a doborî absolutismul, a imposibilităţii de a desfăşura cu succes lupta pentru cauza muncitorească fără a dobândi libertatea politică şi democratizarea orânduirii sociale şi politice din Rusia. Desfăşurând în rândurile muncitorilor <i>o activitate agitatorică</i> bazată pe revendicările <i>economice</i> imediate, social-democraţii îmbină strâns această activitate cu o agitaţie bazată pe nevoile, suferinţele şi revendicările politice imediate ale clasei muncitoare, — cu agitaţia împotriva asupririi poliţieneşti, care se manifestă în fiecare grevă, în fiecare conflict dintre muncitori şi capitalişti, — cu agitaţia împotriva ştirbirii drepturilor muncitorilor, atât ca cetăţeni ruşi, în general, cât şi ca clasa cea mai asuprită şi mai lipsită de drepturi, în special, — cu agitaţia împotriva oricărui reprezentant de seamă şi lacheu al absolutismului care vine în contact direct cu muncitorii şi care arată în mod concret clasei muncitoare în ce robie politică se află ea. Aşa cum în domeniul economic nu există nici o problemă a vieţii muncitoreşti care să nu poată fi folosită pentru desfăşurarea unei agitaţii economice, tot aşa şi în domeniul politic nu există nici o problemă care să nu poată servi drept obiect de agitaţie politică. Aceste două forme de agitaţie sunt indisolubil legate de activitatea social-democraţilor, cum sunt legate între ele cele două feţe ale aceleiaşi medalii. Agitaţia economică şi cea politică sunt deopotrivă de necesare pentru dezvoltarea conştiinţei de clasă a proletariatului; ele sunt deopotrivă de necesare ca îndreptar în lupta de clasă a muncitorilor ruşi, căci orice luptă de clasă este o luptă politică. Amândouă aceste forme de agitaţie, trezind conştiinţa muncitorilor, organizându-i, disciplinându-i, educându-i în vederea unei activităţi solidare şi a luptei pentru realizarea idealurilor social-democrate, le vor da posibilitate să-şi încerce forţele în rezolvarea problemelor imediate, în lupta cu nevoile imediate, le vor da posibilitate să smulgă concesii parţiale duşmanului lor, îmbunătăţindu-şi astfel situaţia economică, silind pe capitalişti să ţină seama de forţa organizată a muncitorilor, silind guvernul să lărgească drepturile muncitorilor, să-şi plece urechea la revendicările lor, ţinând guvernul într-o stare de permanentă frică de masele muncitoare cu stare de spirit ostilă şi conduse de o puternică organizaţie social-democrată.</p>', '<p><a id="p7"></a>Am arătat că între propaganda şi agitaţia <i>socialistă</i> şi cea <i>democratică</i> există o legătură indisolubilă, că între munca revoluţionară dintr-o sferă şi din cealaltă există un paralelism perfect. Dar între cele două forme de activitate şi de luptă este şi o mare deosebire. Această deosebire constă în faptul că în lupta economică proletariatul este absolut singur, având împotriva sa atât nobilimea funciară cât şi burghezia, bucurându-se cel mult (şi asta nu întotdeauna) de ajutorul acelor elemente din mica burghezie care se simt atrase spre proletariat. În lupta democratică, <i>politică</i> însă clasa muncitoare rusă nu este singură; alături de ea se rânduiesc toate elementele, păturile populaţiei şi clasele care au o atitudine de opoziţie politică, în măsura în care sunt ostile absolutismului şi luptă împotriva lui într-o formă sau alta. <i>Alături</i> de proletariat se rânduiesc aici şi elementele cu stare de spirit opoziţionistă ale burgheziei, ale claselor culte şi ale micii burghezii, ale naţionalităţilor persecutate de absolutism, ale religiilor şi sectelor etc. etc. Se naşte în mod firesc întrebarea: care trebuie să fie relaţiile dintre clasa muncitoare şi aceste elemente? Şi, apoi, nu trebuie ea să se unească cu ele în vederea unei lupte comune împotriva absolutismului? Toţi social-democraţii recunosc, doar, că în Rusia revoluţia socialistă trebuie să fie precedată de o revoluţie politică; n-ar fi oare mai indicat ca, unindu-ne cu toate elementele politice opoziţioniste în vederea luptei comune împotriva absolutismului, să lăsăm deocamdată la o parte socialismul, nu este oare cerut acest lucru de necesitatea de a intensifica lupta împotriva absolutismului?</p>', '<p><a id="p8"></a>Să examinăm aceste două chestiuni.</p>', '<p><a id="p9"></a>Cât despre poziţia clasei muncitoare, în calitatea ei de luptătoare împotriva absolutismului, faţă de toate celelalte clase şi grupuri sociale cu atitudine politică opoziţionistă, ea este definită cu toată precizia de principiile fundamentale ale social-democratismului, expuse în celebrul „Manifest comunist“. Social-democraţii sprijină clasele sociale progresiste împotriva celor reacţionare, burghezia împotriva reprezentanţilor proprietăţii funciare feudale, privilegiate, şi împotriva birocraţiei, marea burghezie împotriva veleităţilor reacţionare ale micii burghezii. Acest sprijin nu presupune şi nu implică nici un fel de compromis cu programele şi principiile nesocial-democrate şi nu este altceva decât sprijinul dat unui aliat împotriva unui <i>anumit</i> duşman; social-democraţii acordă acest sprijin pentru a grăbi prăbuşirea duşmanului comun, fără a aştepta însă ceva <i>pentru sine</i> de la aceşti aliaţi vremelnici şi fără a le face vreo concesie. Social-democraţii sprijină orice mişcare revoluţionară împotriva actualei orânduiri sociale, orice naţionalitate asuprită, orice religie prigonită, orice categorie socială umilită etc. în lupta lor pentru egalitate în drepturi.</p>', '<p><a id="p10"></a><i>Sprijinirea</i> tuturor elementelor politice opoziţioniste îşi va găsi expresia în propaganda desfăşurată de social-democraţi în sensul că, demascând ostilitatea absolutismului faţă de cauza muncitorească, ei vor demasca în acelaşi timp şi ostilitatea absolutismului faţă de un grup social sau altul, vor arăta că clasa muncitoare e solidară cu aceste grupuri <i>în cutare sau cutare probleme, în cutare sau cutare sarcini</i> etc. În domeniul agitaţiei, acest sprijin îşi va găsi expresia în faptul că social-democraţii vor profita de fiecare manifestare a asupririi poliţieneşti a absolutismului pentru a arăta muncitorilor cum această asuprire se exercită asupra tuturor cetăţenilor ruşi, <i>în general</i>, şi asupra reprezentanţilor unor categorii sociale, naţionalităţi, religii, secte etc. deosebit de asuprite, în special, şi cum această asuprire se răsfrânge mai ales asupra <i>clasei muncitoare</i>. În sfârşit, în practică acest sprijin îşi găseşte expresia în faptul că social-democraţii ruşi sunt dispuşi să încheie alianţe cu revoluţionarii de alte orientări pentru a atinge cutare sau cutare scopuri parţiale, şi faptele au dovedit nu o dată acest lucru.</p>', '<p><a id="p11"></a>Am ajuns acum şi la a doua problemă. Atrăgând atenţia asupra solidarităţii cu muncitorii dintr-un grup de opoziţie sau altul, social-democraţii vor pune întotdeauna pe primul plan pe muncitori, vor explica întotdeauna caracterul vremelnic şi condiţionat al acestei solidarităţi, vor sublinia întotdeauna că proletariatul este o clasă aparte, care mâine poate deveni adversară aliaţilor săi de azi. Ni se va obiecta că „o asemenea indicaţie ar avea ca urmare <i>slăbirea</i> tuturor celor ce luptă pentru cucerirea libertăţii politice în momentul de faţă“. O asemenea indicaţie, vom răspunde noi, va avea ca urmare <i>întărirea</i> tuturor celor ce luptă pentru libertatea politică. Sunt puternici numai luptătorii care se bizuie pe interesele reale, <i>just înţelese</i> ale unor anumite clase, şi orice estompare a acestor interese de clasă, care deţin de pe acum un rol predominant în societatea modernă, va duce doar la slăbirea luptătorilor. Aceasta în primul rând. Iar în al doilea rând, în lupta care se dă împotriva absolutismului, clasa muncitoare trebuie să aibă o poziţie aparte, căci <i>numai</i> ea este duşmanul pe deplin consecvent şi fără rezerve al absolutismului, <i>numai</i> între ea şi absolutism sunt imposibile compromisurile, <i>numai</i> în clasa muncitoare îşi poate găsi democraţia un partizan fără rezerve, fără şovăire, care să nu privească înapoi. La toate celelalte clase, grupuri şi pături ale populaţiei, duşmănia împotriva absolutismului <i>nu este fără rezerve</i>, democratismul lor priveşte întotdeauna înapoi. Burghezia nu poate să nu-şi dea seama că absolutismul frânează dezvoltarea industrială şi socială, dar ea se teme de democratizarea completă a orânduirii politice şi sociale şi poate oricând să intre în alianţă cu absolutismul împotriva proletariatului. Mica burghezie, prin însăşi natura ei, are două feţe: pe de o parte ea se simte atrasă spre proletariat şi democraţie, iar pe de altă parte se simte atrasă spre clasele reacţionare, caută să ţină în loc istoria, e gata să se lase atrasă de experimentele şi de cochetările absolutismului (fie ele şi sub forma „politicii populare“ <a href="javascript:void(0);" id="n1">[1]</a> a lui Alexandru al III-lea), e în stare să încheie alianţă cu clasele guvernante împotriva proletariatului pentru a-şi consolida situaţia ei de mic-proprietară. Oamenii culţi, „intelectualitatea“ în general, nu poate să nu se ridice împotriva sălbaticei asupriri poliţieneşti exercitate de absolutism, care persecută gândirea şi ştiinţa; dar interesele materiale ale acestei intelectualităţi o leagă de absolutism, de burghezie, o fac să fie inconsecventă, să se preteze la compromisuri, să-şi vândă ardoarea opoziţionistă şi revoluţionară pentru o slujbă la stat sau pentru participarea la beneficii sau dividende. Cât priveşte elementele democratice care aparţin naţionalităţilor asuprite sau care profesează o credinţă persecutată, oricine ştie şi vede că contradicţiile de clasă din sânul acestor categorii ale populaţiei sunt cu mult mai adânci şi mai puternice decât solidaritatea tuturor claselor dintr-o asemenea categorie împotriva absolutismului şi în favoarea instituţiilor democratice. Numai proletariatul poate fi — şi prin poziţia lui de clasă nu poate să nu fie — democrat pe deplin consecvent, duşman hotărât al absolutismului, incapabil de vreo concesie sau de vreun compromis. Numai proletariatul poate fi <i>luptător de avangardă</i> pentru cucerirea libertăţilor politice şi a instituţiilor democratice, pentru că, în primul rând, asupra lui apasă cu cea mai mare putere asuprirea politică, care nu permite nici un fel de corectiv în situaţia acestei clase care nu are acces la instituţiile puterii supreme, şi nici măcar la funcţionari, şi nici o influenţă asupra opiniei publice.</p>', '<table style="margin-left: auto; margin-right: auto;"><a id="p12"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p13"></a>Să lămurim această idee a noastră printr-un exemplu. Să luăm pe funcţionarii publici, birocraţia, care reprezintă o categorie deosebită de persoane specializate în arta administrării şi având o situaţie privilegiată faţă de popor. Începând cu absolutista, semiasiatica Rusie şi până la Anglia cea cultă, liberă şi civilizată, pretutindeni vedem această instituţie care constituie un organ indispensabil al societăţii burgheze. Stării înapoiate a Rusiei şi absolutismului ei îi corespunde lipsa totală de drepturi a poporului în faţa funcţionarilor publici, lipsa totală de control asupra birocraţiei privilegiate. În Anglia există un puternic control al poporului asupra administraţiei, dar şi acolo acest control e departe de a fi complet, şi acolo birocraţia îşi păstrează multe dintre privilegiile ei, fiind adesea stăpânul, iar nu slujitorul poporului. Şi în Anglia putem vedea cum grupuri sociale puternice sprijină situaţia privilegiată a birocraţiei şi împiedică democratizarea completă a acestei instituţii. De ce oare? Pentru că numai proletariatul are interesul ca această democratizare să fie <i>completă:</i> cele mai înaintate pături ale burgheziei apără unele prerogative ale funcţionărimii, se ridică împotriva eligibilităţii tuturor funcţionarilor, împotriva suprimării totale a votului cenzitar, împotriva responsabilităţii directe a funcţionarilor faţă de popor etc., fiindcă aceste pături sociale îşi dau seama că de această democratizare definitivă se va folosi proletariatul <i>împotriva</i> burgheziei. La fel şi în Rusia. Pături extrem de numeroase şi foarte diferite ale poporului rus sunt pornite împotriva funcţionărimii ruse atotputernice, iresponsabile, corupte, barbare, ignorante şi trândave. Dar, în afară de proletariat, <i>nici una</i> dintre aceste pături n-ar admite democratizarea completă a funcţionărimii, pentru că toate celelalte pături (burghezia, mica burghezie, „intelectualitatea“ în general) sunt legate prin diferite fire cu funcţionărimea, pentru că ele toate <i>sunt înrudite</i> cu funcţionărimea rusă. Cine nu ştie cu câtă uşurinţă se săvârşeşte, în sfânta Rusie, transformarea intelectualului radical, a intelectualului socialist în slujbaş al guvernului imperial, slujbaş care se consolează cu gândul că e „util“ în limitele rutinei birocratice şi care-şi justifică prin această „utilitate“ indiferentismul său politic, servilismul său faţă de guvernul cnutului şi al nagaicei? Numai <i>proletariatul</i> este ostil fără rezerve absolutismului şi funcţionărimii ruse, numai proletariatul nu e legat prin nici un fel de <i>fire</i> cu aceste organe ale societăţii burgheze-nobiliare, numai el este în stare să nutrească o duşmănie neîmpăcată şi să ducă o luptă hotărâtă împotriva lor.</p>', '<p><a id="p14"></a>Arătând că proletariatul, condus în lupta sa de clasă de către social-democraţie, este luptătorul de avangardă al democraţiei ruse, ne lovim de părerea, extrem de răspândită şi extrem de ciudată, că social-democraţia rusă pune pe planul al doilea sarcinile politice şi lupta politică. După cum se vede, această părere este cu totul opusă adevărului.</p>', '<table style="margin-left: auto; margin-right: auto;"><a id="p15"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p16"></a>În faţa social-democraţiei ruse se deschide un imens câmp de activitate, care abia a început. Trezirea clasei muncitoare ruse, năzuinţa ei spontană spre ştiinţă, spre unire, spre socialism, spre lupta împotriva exploatatorilor şi asupritorilor ei se manifestă, pe zi ce trece, în forme tot mai vii şi mai ample. Uriaşele progrese înregistrate în ultima vreme de capitalismul rus constituie o chezăşie că mişcarea muncitorească va creşte continuu în lărgime şi în adâncime. În momentul de faţă trecem, pe cât se vede, printr-o fază a ciclului capitalist în care industria e în plină „înflorire“, comerţul este animat, fabricile lucrează din plin şi răsar ca ciupercile după ploaie nenumărate uzine noi, întreprinderi noi, societăţi pe acţiuni, construcţii feroviare etc. etc. Nu e nevoie să fii profet pentru a prezice crahul inevitabil (mai mult sau mai puţin brusc) care va trebui să urmeze acestei „înfloriri“ a industriei. Acest crah va aduce la ruină o mulţime de mici patroni, va arunca mase întregi de muncitori în rândurile şomerilor şi va pune astfel într-o formă acută, în faţa tuturor maselor muncitoare, acele probleme ale socialismului şi democraţiei care s-au pus de multă vreme în faţa fiecărui muncitor conştient, a fiecărui muncitor care gândeşte. Social-democraţii ruşi trebuie să facă în aşa fel ca acest crah să găsească proletariatul rus mai conştient, mai unit, capabil să înţeleagă sarcinile clasei muncitoare ruse, în stare să dea o ripostă clasei capitaliştilor, care încasează azi profituri colosale şi care caută întotdeauna să pună pierderile ei pe spinarea muncitorilor, — în stare să pornească, în fruntea democraţiei ruse, la luptă hotărâtă împotriva absolutismului poliţienesc, care leagă de mâini şi de picioare pe muncitorii ruşi şi întregul popor rus.</p>', '<p><a id="p17"></a>Aşadar, la muncă, tovarăşi! Să nu ne pierdem timpul, care e preţios! Social-democraţii ruşi au de desfăşurat o activitate imensă pentru satisfacerea cerinţelor proletariatului care se trezeşte, pentru organizarea mişcării muncitoreşti, pentru întărirea grupurilor revoluţionare şi a legăturilor dintre ele, pentru înzestrarea muncitorilor cu literatură de propagandă şi agitaţie, pentru unificarea cercurilor muncitoreşti şi a grupurilor social-democrate împrăştiate prin toate colţurile Rusiei într-un singur <i>partid muncitoresc social-democrat!</i>\n</p>'],
'idChr': '1.02text',
'title': '',
'info': 'Sarcinile social-democraţilor ruşi (1897)',
},
{'year': '1899',
'image': 'lenin2',
'content': ['<h6 style="text-align: center;"><a id="p0"></a>Capitolul I.<br/>Greşelile teoretice ale economiştilor-narodnici</h6>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p2"></a><b>IX. Concluzii la capitolul I</b></p>', '<p><a id="p3"></a>Să rezumăm acum tezele teoretice examinate mai sus, care privesc direct problema pieţei interne.</p>', '<p><a id="p4"></a>1) Procesul de bază al creării pieţei interne (adică al dezvoltării producţiei de mărfuri şi a capitalismului) este diviziunea socială a muncii. Ea constă în faptul că diferitele genuri de prelucrare a materiilor prime (şi diferitele operaţii legate de această prelucrare) se desprind pe rând de agricultură şi se formează ramuri industriale de sine stătătoare, care schimbă produsele lor (devenite acum <i>mărfuri)</i> pe produse ale agriculturii. În felul acesta agricultura însăşi devine o industrie (adică producţie de mărfuri), şi în cadrul ei are loc acelaşi proces de specializare.</p>', '<p><a id="p5"></a>2) Din teza precedentă decurge în mod direct această lege a oricărei economii de mărfuri care se dezvoltă, şi cu atât mai mult a economiei capitaliste, că populaţia industrială (adică neagricolă) creşte mai repede decât cea agricolă şi că un număr tot mai mare de oameni trec de la agricultură la industria prelucrătoare.</p>', '<p><a id="p6"></a>3) Separarea producătorului direct de mijloacele de producţie, adică exproprierea lui, marcând trecerea de la producţia de mărfuri simplă la producţia capitalistă (şi constituind condiţia necesară a acestei treceri), <i>creează</i> piaţa internă. Acest proces de <i>creare</i> a pieţei interne se desfăşoară pe două căi: pe de o parte, <i>mijloacele de producţie</i>, de care „este eliberat“ micul producător, se transformă în capital în mâinile noului lor posesor, servesc pentru producţia de mărfuri şi, prin urmare, se transformă ele însele în marfă. În felul acesta chiar şi reproducţia simplă a acestor mijloace de producţie cere acum cumpărarea lor (înainte aceste mijloace de producţie se reproduceau de cele mai multe ori sub forma lor naturală şi se confecţionau în parte acasă), adică se creează o piaţă pentru mijloace de producţie, iar produsul care este produs acum cu ajutorul acestor mijloace de producţie se transformă şi el în marfă. Pe de altă parte, <i>mijloacele de existenţă</i> pentru acest mic producător devin elementele materiale ale capitalului variabil, adică ale sumei de bani care este cheltuită de întreprinzător (indiferent dacă e proprietar de pământ, antreprenor, proprietar de exploatări forestiere, fabricant etc.) pentru plata muncitorilor. Astfel aceste mijloace de existenţă se transformă acum şi ele în marfă, adică creează o piaţă internă pentru obiecte de consum.</p>', '<p><a id="p7"></a>4) Realizarea produsului în societatea capitalistă (prin urmare şi realizarea supravalorii) nu poate fi explicată fără să se fi lămurit: 1) că produsul social, ca şi cel individual, se divide, în ceea ce priveşte valoarea, în trei părţi, şi nu în două (în capital constant + capital variabil + supravaloare, şi nu numai în capital variabil + supravaloare, cum susţinea Adam Smith şi toată economia politică ulterioară până la Marx), şi 2) că, în ceea ce priveşte forma sa naturală, el trebuie să fie împărţit în două mari sectoare: mijloace de producţie (care sunt consumate în mod productiv) şi obiecte de consum (care sunt consumate în mod individual). Stabilind aceste teze teoretice fundamentale, Marx a explicat pe deplin procesul realizării produsului în general şi al supravalorii în special în producţia capitalistă şi a arătat că este complet greşit să se introducă piaţa externă în problema realizării.</p>', '<p><a id="p8"></a>5) Teoria realizării a lui Marx a clarificat şi problema consumului naţional şi a venitului naţional.</p>', '<p><a id="p9"></a>Din cele expuse mai sus reiese de la sine că o problemă a pieţei interne ca problemă separată şi de sine stătătoare, care să nu depindă de problema gradului de dezvoltare a capitalismului, nu există. Tocmai de aceea teoria lui Marx nici nu pune această problemă niciodată şi nicăieri separat. Piaţa internă apare atunci când apare economia de mărfuri; ea se creează prin dezvoltarea acestei economii de mărfuri, iar gradul de fracţionare a diviziunii sociale a muncii determină nivelul ei de dezvoltare: ea se extinde paralel cu extinderea economiei de mărfuri, care cuprinde, în afară de produse, şi forţa de muncă, şi numai pe măsură ce aceasta din urmă se transformă în marfă, capitalismul cuprinde toată producţia ţării, dezvoltându-se mai ales prin creşterea mijloacelor de producţie, care în societatea capitalistă ocupă un loc din ce în ce mai important. „Piaţa internă“ pentru capitalism este creată de însuşi capitalismul în dezvoltare, care adânceşte diviziunea socială a muncii şi împarte pe producătorii direcţi în capitalişti şi muncitori. Gradul de dezvoltare a pieţei interne este gradul de dezvoltare a capitalismului în ţară. Este greşit să se pună problema limitelor pieţei interne separat de problema gradului de dezvoltare a capitalismului (aşa cum fac economiştii narodnici).</p>', '<p><a id="p10"></a>De aceea şi problema formării pieţei interne pentru capitalismul rus se reduce la următoarele întrebări: cum şi în ce direcţie se dezvoltă diferitele ramuri ale economiei naţionale ruse? în ce constă legătura şi interdependenţa acestor ramuri diferite?</p>', '<p><a id="p11"></a>Capitolele următoare vor fi consacrate analizării datelor care conţin un răspuns la aceste întrebări.</p>'],
'idChr': '1.03.01text',
'title': 'Capitolul I. Greşelile teoretice ale economiştilor-narodnici',
'info': 'Dezvoltarea capitalismului în Rusia (1899)',
},
{'year': '1899',
'image': 'lenin2',
'content': ['<h6 style="text-align: center;"><a id="p0"></a>Capitolul al II-lea.<br/>Descompunerea ţărănimii</h6>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid"><a id="p2"></a><b>XIII. Concluzii la capitolul al II-lea</b></p>', '<p><a id="p3"></a>Rezumăm tezele principale care rezultă din datele analizate mai sus:</p>', '<p><a id="p4"></a>1) Condiţiile social-economice în care se află ţărănimea rusă de astăzi sunt cele ale economiei de mărfuri. Până şi în zona agricolă centrală (care în comparaţie cu regiunile periferice din sud-est sau cu guberniile industriale este cea mai înapoiată în această privinţă), ţăranul este întru totul subordonat pieţei, de care depinde atât în ceea ce priveşte consumul individual cât şi în ceea ce priveşte gospodăria sa, fără a mai vorbi de dări.</p>', '<p><a id="p5"></a>2) Structura relaţiilor social-economice ale ţărănimii (a plugărimii şi a celei care face parte din obşte) dovedeşte existenţa tuturor contradicţiilor caracteristice oricărei economii de mărfuri şi oricărui capitalism: concurenţa, lupta pentru independenţă economică, acapararea pământului (cumpărat şi luat în arendă), concentrarea producţiei în mâna unei minorităţi, înlăturarea majorităţii, care este împinsă în rândurile proletariatului, exploatarea acesteia de către minoritate prin intermediul capitalului comercial şi prin angajarea de muncitori agricoli. În rândurile ţărănimii nu există nici un fenomen economic care să nu aibă această formă contradictorie, proprie orânduirii capitaliste, cu alte cuvinte care să nu exprime luptă şi interese opuse, care să nu însemne un plus pentru unii şi un minus pentru alţii. Aşa sunt şi arendarea şi cumpărarea de pământ şi „îndeletnicirile în afară“, diametral opuse în ceea ce priveşte tipurile lor; la fel este şi progresul tehnic al gospodăriei.</p>', '<p><a id="p6"></a>Acestei concluzii îi atribuim o însemnătate cardinală nu numai în ceea ce priveşte problema capitalismului în Rusia, dar şi în ceea ce priveşte problema valorii doctrinei narodnice în general. Tocmai aceste contradicţii ne arată concret şi incontestabil că structura relaţiilor economice ale satului „bazat pe obşte“ nu reprezintă câtuşi de puţin un sistem deosebit („de producţie populară“ etc.), ci un sistem mic-burghez obişnuit. În ciuda teoriilor care au dominat la noi în ultima jumătate de secol, ţărănimea rusă, care posedă pământul în obşte, nu este un antagonist al capitalismului, ci, dimpotrivă, cea mai adâncă şi mai trainică bază a lui. Ea este baza cea mai adâncă pentru că tocmai aici, departe de orice influenţe „artificiale“ şi în ciuda instituţiilor care frânează dezvoltarea capitalismului, vedem cum apar necontenit elemente ale capitalismului chiar în sânul „obştii“. Ea este baza cea mai trainică pentru că asupra agriculturii, în general, şi asupra ţărănimii, în special, apasă cu cea mai mare greutate tradiţiile vechi, tradiţiile vieţii patriarhale, din care cauză acţiunea de transformare pe care o exercită capitalismul (dezvoltarea forţelor de producţie, schimbarea tuturor relaţiilor sociale etc.) se manifestă aici foarte lent şi treptat. <a href="javascript:void(0);" id="n2">[2]</a></p>', '<p><a id="p7"></a>3) Totalitatea contradicţiilor economice din rândurile ţărănimii constituie tocmai ceea ce numim descompunerea ţărănimii. Ţăranii înşişi caracterizează într-un mod foarte nimerit şi plastic acest proces prin termenul: „desţărănire“. <a href="javascript:void(0);" id="n3">[3]</a> Acest proces înseamnă distrugerea radicală a vechii ţărănimi patriarhale şi crearea unor <i>noi tipuri</i> de populaţie sătească.</p>', '<p><a id="p8"></a>Înainte de a trece la caracterizarea acestor tipuri, vom face următoarele observaţii: acest proces a fost semnalat în literatura noastră de foarte mult timp şi foarte des. De pildă, încă d-l Vasilcikov, care a folosit lucrările comisiei Valuev, a constatat formarea unui „proletariat sătesc“ în Rusia şi „destrămarea stării ţărăneşti“ („Sistemul de posesiune a pământului şi agricultura“, ed. 1, vol. I, cap. IX). Acest fapt a fost semnalat şi de V. Orlov („Culegere de date statistice cu privire la gubernia Moscova“, vol. IV, partea 1, pag. 14) şi de mulţi alţii. Toate aceste semnalări au fost însă cu totul fragmentare. Nu s-a făcut niciodată încercarea de a se studia sistematic acest fenomen, şi de aceea, în ciuda datelor statistice atât de bogate ale zemstvelor, obţinute din recensămintele pe gospodării, n-avem nici până azi suficiente date cu privire la acest fenomen. De aceasta mai este legat şi faptul că majoritatea autorilor care au tratat această problemă consideră descompunerea ţărănimii ca pe o simplă apariţie a unor inegalităţi de avere, ca pe o simplă „diferenţiere“, cum le place să spună narodnicilor, în general, şi d-lui Karîşev, în special (vezi cartea lui despre „Arendări“ şi articolele din „Russkoe Bogatstvo“). Nu încape îndoială că apariţia inegalităţii de avere este punctul de plecare al întregului proces, dar procesul nu se rezumă numai la această „diferenţiere“. Vechea ţărănime nu numai că se „diferenţiază“, ea se ruinează cu desăvârşire, încetează de a mai exista, fiind înlăturată de tipuri de populaţie sătească cu totul noi, tipuri care constituie baza societăţii în care domină economia de mărfuri şi producţia capitalistă. Aceste tipuri sunt burghezia sătească (mai cu seamă mica burghezie) şi proletariatul sătesc, clasa producătorilor de mărfuri în agricultură şi clasa muncitorilor agricoli salariaţi.</p>', '<p><a id="p9"></a>Este extrem de instructiv faptul că analiza pur teoretică a procesului de formare a capitalismului în agricultură arată că descompunerea micilor producători este un factor important al acestui proces. Avem în vedere unul dintre cele mai interesante capitole din volumul al 3-lea al „Capitalului“, şi anume capitolul 47: „Geneza rentei funciare capitaliste“. Marx consideră ca punct de plecare al acestei geneze <i>renta sub formă de muncă în dijmă</i> (Arbeitsrente) <a href="javascript:void(0);" id="n4">[4]</a> — „când producătorul direct lucrează o parte din săptămână pe pământul care-i aparţine de fapt, cu ajutorul unor unelte de muncă (plug, vite etc.) care-i aparţin de fapt sau de drept, în celelalte zile ale săptămânii lucrând gratuit pe moşia proprietarului funciar, pentru proprietarul funciar“ („Das Kapital“, III, 2, 323. Trad. rusă, 651). Forma următoare a rentei este <i>renta în produse</i> (Produktenrente) sau renta în natură, când producătorul direct produce întregul produs pe pământul exploatat de el însuşi, dând proprietarului funciar întregul plusprodus în natură. Producătorul devine aici mai independent şi capătă posibilitatea să realizeze prin munca sa un oarecare surplus peste cantitatea de produse care-i satisface necesităţile imperioase. „Se vor ivi, o dată cu această formă“ [a rentei], „diferenţe mai mari în situaţia economică a diverşilor producători direcţi. Cel puţin există această posibilitate, şi mai există şi posibilitatea ca acest producător direct să dobândească mijloacele de a exploata nemijlocit el însuşi, la rândul lui, munca altuia“ (S. 329. Trad. rusă, 657). Prin urmare, încă în condiţiile dominaţiei economiei naturale, de îndată ce ţăranii dependenţi devin din ce în ce mai mult de sine stătători, apar germenii descompunerii ţărănimii. Dar aceşti germeni nu se pot dezvolta decât în condiţiile formei următoare a rentei, în condiţiile <i>rentei în bani</i>, care este o simplă schimbare a formei rentei în natură. Producătorul direct nu mai dă proprietarului funciar produsele, ci preţul acestor produse. <a href="javascript:void(0);" id="n5">[5]</a> Baza acestei forme a rentei rămâne aceeaşi: producătorul direct este, ca şi înainte, proprietarul tradiţional al pământului, dar „această bază contribuie aici la propria sa descompunere“ (330). Renta în bani „presupune deja o dezvoltare mai însemnată a comerţului, a industriei orăşeneşti şi, în genere, a producţiei de mărfuri, prin urmare şi a circulaţiei banilor“ (331). Tradiţionalele relaţii de drept cutumiar dintre ţăranul dependent şi proprietarul funciar se transformă aici în relaţii pur băneşti, bazate pe contract. Aceasta duce, pe de o parte, la exproprierea vechii ţărănimi, iar pe de altă parte la răscumpărarea de către ţăran a pământului şi a libertăţii sale. „În afară de aceasta, transformarea rentei în natură în rentă în bani este în mod necesar nu numai însoţită, ci şi precedată de formarea unei clase de muncitori zileri lipsiţi de proprietate, care se angajează pentru un salariu în bani. De aceea, în perioada de naştere a acestei clase noi, când ea apare numai în mod sporadic, s-a dezvoltat în mod necesar la ţăranii mai bine situaţi obligaţi să dea rentă (rentepflichtigen) obiceiul de a exploata pe cont propriu salariaţi agricoli... Astfel se dezvoltă încetul cu încetul la dânşii posibilitatea de a strânge o anumită avere şi de a se transforma ei înşişi în viitori capitalişti. Printre vechii posesori de pământ, care-l lucrau ei înşişi, ia naştere astfel o pepinieră de arendaşi capitalişti, a căror dezvoltare este condiţionată de dezvoltarea generală a producţiei capitaliste în afara agriculturii“ („Das Kapital“, III, 2, 332. Trad. rusă, 659—660).</p>', '<p><a id="p10"></a>4) Descompunerea ţărănimii, făcând să se dezvolte pe seama „ţărănimii“ mijlocii grupurile ei extreme, creează două noi tipuri de populaţie sătească. Trăsătura comună a ambelor tipuri o constituie caracterul de schimb, bănesc al gospodăriei. Primul tip nou este burghezia sătească, sau ţărănimea înstărită. Din această categorie fac parte gospodarii de sine stătători, care practică o agricultură cu caracter comercial în toate formele ei variate (vom descrie principalele forme în capitolul al IV-lea), apoi proprietari de stabilimente comerciale-meşteşugăreşti, proprietari de întreprinderi comerciale etc. Îmbinarea agriculturii cu caracter comercial cu întreprinderile comerciale-meşteşugăreşti este o formă specifică, proprie <i>acestei</i> ţărănimi, de „îmbinare a agriculturii cu îndeletniciri în afară“. Din această ţărănime înstărită se formează clasa fermierilor, pentru că luarea de pământ în arendă în scopul vânzării de cereale joacă (în zona agricolă) un rol uriaş în gospodăria lor, rol care adesea este mai important decât cel al lotului. Dimensiunile gospodăriei depăşesc aici, în majoritatea cazurilor, braţele de muncă ale familiei, şi de aceea formarea unui contingent de muncitori agricoli, mai ales de zileri, este o condiţie necesară a existenţei ţărănimii înstărite. <a href="javascript:void(0);" id="n6">[6]</a> Banii în numerar pe care această ţărănime îi obţine sub forma de venit net sunt folosiţi fie în operaţii comerciale sau cămătăreşti, dezvoltate peste măsură în satele noastre, fie — în condiţii favorabile — pentru cumpărarea de pământ, pentru îmbunătăţirea gospodăriei etc. Într-un cuvânt, aceştia sunt mici proprietari de pământ. Din punct de vedere numeric, burghezia ţărănească constituie o neînsemnată minoritate a întregii ţărănimi, probabil nu mai mult de o cincime din numărul gospodăriilor (ceea ce reprezintă aproximativ trei zecimi din populaţie), acest raport variind, fireşte, foarte mult de la o regiune la alta. Dar prin însemnătatea pe care o are în ansamblul economiei ţărăneşti, în suma totală a mijloacelor de producţie care aparţin ţărănimii, în cantitatea totală a produselor agricole pe care le produce ţărănimea, burghezia ţărănească este, incontestabil, predominantă. Ea este stăpânul satului de astăzi.</p>', '<p><a id="p11"></a>5) Celălalt tip nou este proletariatul sătesc, clasa <i>muncitorilor salariaţi cu lot</i>. Din această categorie face parte ţărănimea săracă, inclusiv cea lipsită complet de pământ, dar reprezentantul cel mai tipic al proletariatului sătesc rus este muncitorul agricol, zilerul, salahorul, muncitorul din construcţii sau alt muncitor cu lot. Dimensiunile infime ale gospodăriei de pe peticul de pământ, gospodărie care se află într-o stare de totală decădere (fapt pe care-l dovedeşte în mod concret darea pământului în arendă), imposibilitatea de a trăi fără vânzarea forţei de muncă (= „îndeletnicirile în afară“ ale ţărănimii sărace), nivelul de trai extrem de scăzut — care este, probabil, inferior nivelului de trai al muncitorului fără lot — iată trăsăturile distinctive ale acestui tip. <a href="javascript:void(0);" id="n7">[7]</a> În categoria proletariatului sătesc trebuie să fie incluse cel puţin jumătate din numărul total al gospodăriilor ţărăneşti (ceea ce reprezintă aproximativ <sup>4</sup>/<sub>10</sub> din populaţie), adică toţi ţăranii fără cai şi o mare parte din ţăranii cu un singur cal (se înţelege că acesta nu este decât un calcul aproximativ, global, supus, în diferite regiuni, unor variaţii mai mult sau mai puţin însemnate, potrivit condiţiilor locale). Motivele care ne fac să credem că o parte atât de însemnată a ţărănimii face de pe acum parte din categoria proletariatului sătesc au fost arătate mai sus. <a href="javascript:void(0);" id="n8">[8]</a> Trebuie să adăugăm că deseori în literatura noastră teza teoretică după care capitalismul are nevoie de un muncitor liber, lipsit de pământ, este interpretată prea stereotip. Acest lucru este pe deplin just ca tendinţă fundamentală, dar în agricultură capitalismul pătrunde deosebit de încet şi sub forme extraordinar de variate. Foarte adeseori înzestrarea cu pământ a muncitorului de la sate se face chiar în interesul întreprinzătorilor rurali, şi de aceea tipul de muncitor rural cu lot este caracteristic tuturor ţărilor capitaliste. În state diferite, el ia forme diferite: micul fermier (cottager) englez nu este tot una cu ţăranul parcelar din Franţa sau din provinciile renane, iar, la rândul său, acesta din urmă nu este tot una cu ţăranul sărac sau knecht-ul din Prusia. Fiecare din ei poartă pecetea unor rânduieli agrare deosebite, a unei istorii deosebite a relaţiilor agrare, ceea ce nu împiedică totuşi pe economişti să-i includă într-o singură categorie, aceea a proletarilor agricoli. Baza juridică a dreptului său asupra peticului de pământ este absolut indiferentă pentru o astfel de calificare. Fie că pământul îi aparţine cu drept de proprietate deplină (în cazul ţăranului parcelar), fie că i-l dă numai în folosinţă landlordul sau Rittergutsbesitzer-ul [latifundiar din rândurile nobilimii], fie că, în sfârşit, îl posedă în calitate de membru al obştii ţarăneşti velicoruse, lucrurile nu se schimbă câtuşi de puţin. <a href="javascript:void(0);" id="n9">[9]</a> Incluzând ţărănimea săracă în categoria proletariatului sătesc, nu spunem nimic nou. Această expresie a fost deja întrebuinţată în repetate rânduri de numeroşi autori, şi numai economiştii narodnicismului mai vorbesc cu încăpăţânate de ţărănime în general ca despre ceva anticapitalist, trecând cu vederea faptul că masa „ţărănimii“ a şi ocupat un loc bine determinat în sistemul general al producţiei capitaliste, şi anume locul de muncitori agricoli şi de muncitori industriali. La noi, unora le place foarte mult să preamărească, de pildă, orânduirea noastră agrară, care menţine obştea şi ţărănimea etc., şi s-o opună orânduirii ostzeice, cu organizarea ei capitalistă a agriculturii. De aceea nu este lipsit de interes să vedem ce tipuri de populaţie sătească sunt incluse uneori în clasa muncitorilor agricoli şi a zilerilor în ţinutul ostzeic. Ţăranii din guberniile ostzeice se împart în ţărani cu mult pământ (câte 25—50 de deseatine, situate pe un teren aparte), ţărani săraci (terenurile ţăranilor săraci variază între 3 şi 10 deseatine) şi ţărani fără pământ. Ţăranul sărac, după cum just observă d-l S. Korolenko, „se apropie cel mai mult de tipul general al ţăranului rus din guberniile centrale“ („Munca salariată“, pag. 495); el este mereu nevoit să-şi împartă timpul între propria sa gospodărie şi căutarea de câştiguri. Dar deosebit de interesantă pentru noi este situaţia economică a <i>muncitorilor agricoli</i>. Adevărul este că înşişi moşierii consideră că este avantajos <i>să-i înzestreze cu pământ</i> în contul salariului. Iată exemple de posesiune a pământului de către muncitorii agricoli din ţinutul ostzeic: 1) 2 deseatine de pământ (transformăm lofstelle-le în deseatine: 1 lofstelle = <sup>1</sup>/<sub>3</sub> des.); bărbatul munceşte 275 de zile, femeia — 50 de zile pe an cu un salariu de 25 de copeici pe zi; 2) 2<sup>2</sup>/<sub>3</sub> des. de pământ; „muncitorul agricol are 1 cal, 3 vaci, 3 oi şi 2 porci“ (pag. 508); el munceşte o săptămână din două, iar femeia — 50 de zile; 3) 6 des. de pământ (judeţul Bausske din gubernia Kurlanda); „muncitorul agricol are 1 cal, 3 vaci, 3 oi şi câţiva porci“ (pag. 518); el munceşte 3 zile pe săptămână, iar femeia — 35 de zile pe an; 4) în judeţul Hasenpot din gubernia Kurlanda — 8 des. de pământ; „în toate cazurile muncitorii agricoli pot măcina gratuit şi primesc gratuit asistenţă medicală şi medicamente, iar copiii lor învaţă la şcoală“ (pag. 519) etc. Atragem atenţia cititorului asupra <i>întinderii pământului posedat şi a gospodăriei</i> acestor muncitori agricoli, adică tocmai asupra condiţiilor care fac, după părerea narodnicilor, ca ţăranii noştri să se deosebească de cei care trăiesc în condiţiile orânduirii agrare generale din Europa, orânduire care corespunde producţiei capitaliste. Să reunim <i>toate</i> exemplele arătate în publicaţia citată: 10 muncitori agricoli au 31<sup>1</sup>/<sub>2</sub> deseatine de pământ, adică în medie câte 3,15 deseatine la 1 muncitor agricol. Din categoria muncitorilor agricoli fac parte aici şi ţăranii care muncesc pentru moşier <i>o parte mai mică a anului</i> (<sup>1</sup>/<sub>2</sub> de an bărbatul şi 35—50 de zile femeia), precum şi ţăranii cu un singur cal care au câte 2 sau chiar câte 3 vaci. Se pune întrebarea: în ce constă, aşadar, faimoasa deosebire dintre „ţăranul“ nostru „din obşte“ şi muncitorul agricol de acest tip din ţinutul ostzeic? În ţinutul ostzeic, lucrurilor li se spune pe adevăratul lor nume, iar la noi muncitorii agricoli cu un singur cal sunt puşi la un loc cu ţăranii bogaţi, deducându-se „medii“ şi discutându-se cu înduioşare despre „spiritul de obşte“, despre „principiul muncii“, despre „producţia populară“, despre „îmbinarea agriculturii cu îndeletniciri în afară“...</p>', '<p><a id="p12"></a>6) O verigă intermediară între aceste tipuri de după reformă ale „ţărănimii“ este <i>ţărănimea mijlocie</i>. Ea se caracterizează printr-o dezvoltare <i>minimă</i> a economiei de mărfuri. Munca agricolă în propria gospodărie acoperă întreţinerea acestei ţărănimi doar în ani buni şi în condiţii deosebit de favorabile, din care cauză situaţia ei este extrem de instabilă. În majoritatea cazurilor, ţăranul mijlociu nu poate s-o scoată la capăt fără a recurge la împrumuturi pe care să le acopere prin muncă în dijmă etc., fără a căuta câştiguri „auxiliare“ în afară, câştiguri care în parte provin, de asemenea, din vânzarea forţei de muncă etc. Fiecare recoltă proastă aruncă mase din ţărănimea mijlocie în rândurile proletariatului. Prin relaţiile sale sociale, acest grup oscilează între grupul superior, spre care tinde şi în care nu izbuteşte să pătrundă decât o mică minoritate de fericiţi, şi grupul inferior, spre care îl împinge întregul mers al evoluţiei sociale. Am văzut că burghezia ţărănească <i>înlătură</i> nu numai grupul inferior, dar şi grupul mijlociu al ţărănimii. În felul acesta se produce fenomenul specific, propriu economiei capitaliste, de măcinare a grupului de ţărani mijlocii şi de creştere a extremelor — „desţărănirea“.</p>', '<p><a id="p13"></a>7) <i>Descompunerea ţărănimii creează piaţa internă pentru capitalism</i>. În grupul inferior, această formare a pieţei are loc pe seama mijloacelor de consum (piaţa consumului individual). În comparaţie cu ţărănimea mijlocie, proletarul de la sate <i>consumă mai puţin</i> şi, totodată, consumă produse de o calitate mai proastă (cartofi în loc de pâine etc.), <i>dar cumpără mai mult</i>. Formarea şi dezvoltarea burgheziei săteşti creează piaţa pe două căi: în primul rând şi îndeosebi pe seama mijloacelor de producţie (piaţa consumului productiv), pentru că ţărănimea înstărită caută să transforme în capital acele mijloace de producţie pe care le „adună“ şi de la moşierii „sărăciţi“, şi de la ţăranii care se ruinează. În al doilea rând, piaţa se creează aici şi pe seama consumului individual, ca urmare a lărgirii necesităţilor ţăranilor mai înstăriţi. <a href="javascript:void(0);" id="n10">[10]</a></p>', '<p><a id="p14"></a>8) În ceea ce priveşte problema dacă descompunerea ţărănimii progresează şi cât de repede anume, nu avem date statistice precise pe care să le putem pune alături de datele din tabelele combinate (§§ I—VI). Aceasta nici nu-i de mirare, deoarece până acum (după cum am mai observat) nu s-a făcut nici măcar încercarea de a se studia în mod sistematic, cel puţin în forma ei statică, descompunerea ţărănimii şi de a se arăta formele în care se desfăşoară acest proces. <a href="javascript:void(0);" id="n11">[11]</a> Dar toate datele generale privitoare la economia satelor noastre dovedesc creşterea necontenită şi rapidă a descompunerii: pe de o parte, „ţăranii“ lasă pământul în paragină şi-l dau în arendă, numărul celor fără cai creşte, „ţăranii“ fug la oraşe etc., iar pe de altă parte „curentele progresiste din gospodăria ţărănească“ îşi urmează cursul, „ţăranii“ cumpără pământ, îşi îmbunătăţesc gospodăria, introduc plugurile de fier, dezvoltă cultura plantelor furajere, creşterea vitelor de lapte etc. Ştim acum <i>care anume</i> „ţărani“ participă la aceste două laturi, diametral opuse, ale procesului.</p>', '<p><a id="p15"></a>Apoi, dezvoltarea migraţiunii dă un imens impuls descompunerii ţărănimii, şi în special a plugărimii. Se ştie că se strămută mai ales ţăranii din guberniile agricole (strămutarea din guberniile industriale este cu totul neînsemnată), şi anume din guberniile centrale cu o populaţie densă în care munca în dijmă (care frânează descompunerea ţărănimii) are cea mai mare dezvoltare. Aceasta în primul rând. În al doilea rând, se strămută îndeosebi ţărănimea cu <i>stare mijlocie</i>, în regiunile de baştină rămânând mai cu seamă grupurile extreme ale ţărănimii. Aşadar, migraţiunea intensifică descompunerea ţărănimii în locurile de unde pleacă ţăranii şi aduce elementele descompunerii în locurile unde se stabilesc (coloniştii din Siberia în prima perioadă a noii lor vieţi îşi vând forţa de muncă). <a href="javascript:void(0);" id="n12">[12]</a> Această legătură dintre migraţiune şi descompunerea ţărănimii a fost pe deplin dovedită de <i>I. Gurvici</i> în excelentul său studiu: „Migraţiunea ţăranilor în Siberia“ (Moscova, 1888). Recomandăm insistent cititorului această lucrare, pe care presa noastră narodnicistă s-a străduit mult s-o treacă sub tăcere. <a href="javascript:void(0);" id="n13">[13]</a></p>', '<p><a id="p16"></a>9) Un rol imens joacă în satele noastre, după cum se ştie, capitalul comercial şi cămătăresc. Considerăm de prisos să cităm următoarele fapte şi să indicăm izvoarele acestui fenomen: aceste fapte sunt îndeobşte cunoscute şi n-au legătură directă cu tema noastră. Pe noi ne interesează doar problema: în ce raport se află capitalul comercial şi cel cămătăresc din satele noastre faţă de descompunerea ţărănimii? există oare vreo legătură între raportul dintre grupurile ţărănimii schiţat mai sus şi raportul dintre creditorii ţărani şi debitorii ţărani? este oare camăta un factor şi un motor al descompunerii, sau ea frânează această descompunere?</p>', '<p><a id="p17"></a>Vom arăta mai întâi modul în care teoria pune această problemă. În analiza producţiei capitaliste pe care a făcut-o autorul „Capitalului“, o foarte mare însemnătate este atribuită, după cum se ştie, capitalului comercial şi celui cămătăresc. Tezele fundamentale ale concepţiei lui Marx în această problemă sunt următoarele: 1) capitalul comercial şi cel cămătăresc, pe de o parte, şi capitalul industrial [adică capitalul investit în producţie, indiferent dacă aceasta este agricolă sau industrială], pe de altă parte, reprezintă unul dintre tipurile fenomenului economic exprimat în formula generală: cumpărarea mărfii pentru a o vinde mai scump („Das Kapital“, I, 2. Abschnitt, capitolul 4, îndeosebi pag. 148—149 din ediţia a doua germană). — 2) capitalul comercial şi cel cămătăresc precedă istoriceşte întotdeauna formarea capitalului industrial şi constituie în mod logic o condiţie necesară a formării acestuia („Das Kapital“, III, 1, S. 312—316; trad. rusă, pag. 262—265; III, 2, 132—137, 149; trad. rusă, pag. 488—492, 502), dar prin sine însuşi nici capitalul comercial, nici cel cămătăresc nu constituie o condiţie <i>suficientă</i> pentru apariţia capitalului industrial (adică a <i>producţiei</i> capitaliste); ele nu descompun întotdeauna vechiul mod de producţie şi nu duc la înlocuirea lui de către modul de producţie capitalist; formarea acestuia din urmă „depinde întru totul de treapta de dezvoltare istorică şi de împrejurările legate de aceasta“ (ibid., 2, 133, trad. rusă, 489). „În ce măsură însă determină (comerţul şi capitalul comercial) descompunerea vechiului mod de producţie“, „aceasta depinde în primul rând de trăinicia acestuia şi de structura lui internă. Iar încotro merge procesul acesta de descompunere, adică ce mod de producţie nou ia locul celui vechi, nu depinde de comerţ, ci de caracterul însuşi al vechiului mod de producţie“ (ibid., III, 1, 316; trad. rusă, 265). — 3) Dezvoltarea de sine stătătoare a capitalului comercial este în raport invers cu gradul de dezvoltare a <i>producţiei</i> capitaliste (ibid., S. 312, trad. rusă, 262); cu cât capitalul comercial şi cel cămătăresc este mai dezvoltat, cu atât mai slabă este dezvoltarea capitalului industrial (= a <i>producţiei</i> capitaliste), şi viceversa.</p>', '<p><a id="p18"></a>Prin urmare, în ceea ce priveşte Rusia, trebuie rezolvată următoarea problemă: la noi capitalul comercial şi cel cămătăresc sunt oare legate de capitalul industrial? oare comerţul şi camăta, descompunând vechiul mod de producţie, duc la înlocuirea lui cu modul de producţie capitalist sau cu vreun alt mod de producţie? <a href="javascript:void(0);" id="n14">[14]</a> Acestea sunt probleme concrete, probleme care trebuie rezolvate în raport cu toate laturile economiei naţionale ruse. În ceea ce priveşte agricultura ţărănească, datele analizate mai sus conţin în sine răspunsul la această întrebare, şi anume un răspuns afirmativ. Obişnuita concepţie narodnicistă potrivit căreia „chiaburul“ şi „ţăranul gospodar“ nu reprezintă două forme ale unuia şi aceluiaşi fenomen economic, ci tipuri de fenomene opuse şi nelegate prin nimic între ele — această concepţie nu are absolut nici un temei. Aceasta este una dintre prejudecăţile narodnicismului, pe care nimeni nu a încercat nici cel puţin să le dovedească prin analizarea unor date economice precise. Datele spun contrarul. Fie că ţăranul angajează muncitori pentru lărgirea producţiei, fie că face comerţ cu pământul (amintiţi-vă datele reproduse mai sus privind proporţiile mari pe care le ia arendarea pământului la cei bogaţi) sau cu articole de băcănie, fie că face comerţ cu cânepă, fân, vite etc. sau cu bani (cămătar), el reprezintă un singur tip economic, iar operaţiile sale se reduc, în fond, la unul şi acelaşi raport economic. Mai departe, că în satul rus constituit în obşte rolul capitalului nu se rezumă la aservire şi la camătă, că capitalul este folosit de asemenea şi în producţie, aceasta se vede din faptul că ţărănimea înstărită investeşte bani nu numai în stabilimente şi întreprinderi comerciale (vezi mai sus), dar şi pentru a aduce îmbunătăţiri gospodăriei, pentru a cumpăra şi a lua în arendă pământ, pentru a îmbunătăţi inventarul, pentru a angaja muncitori etc. Dacă capitalul n-ar fi fost în stare să creeze în satele noastre altceva decât aservire şi camătă, atunci n-am fi putut să constatăm, pe baza datelor referitoare la producţie, nici descompunerea ţărănimii, nici formarea burgheziei săteşti şi a proletariatului sătesc, atunci întreaga ţărănime ar fi reprezentat un tip destul de uniform de gospodari striviţi de mizerie, dintre care numai cămătarii ar mai face excepţie; ei ar face excepţie exclusiv prin mărirea averii lor în bani, şi nu prin proporţiile şi modul de organizare a producţiei agricole. În sfârşit, din datele analizate mai sus rezultă teza importantă potrivit căreia dezvoltarea de sine stătătoare a capitalului comercial şi a celui cămătăresc în satele noastre <i>frânează</i> descompunerea ţărănimii. Cu cât comerţul se va dezvolta mai mult, apropiind satul de oraş, eliminând primitivele târguri săteşti şi subminând situaţia de monopol a prăvăliaşului de la ţară, cu cât se vor dezvolta mai mult formele europene regulate ale creditului, eliminând pe cămătarul rural, cu atât mai mult se va dezvolta şi se va adânci descompunerea ţărănimii. Capitalul ţăranilor înstăriţi, eliminat din micul comerţ şi din camătă, va fi folosit în proporţii mai mari în producţie, unde începe de pe acum să fie folosit.</p>', '<p><a id="p19"></a>10) Un alt fenomen important în economia satelor noastre, fenomen care frânează descompunerea ţărănimii, îl constituie rămăşiţele economiei bazate pe clacă, adică munca în dijmă. Munca în dijmă se bazează pe plata muncii în natură, adică pe o slabă dezvoltare a economiei de mărfuri. Munca în dijmă presupune şi necesită tocmai un ţăran mijlociu care să nu fie înstărit (căci atunci el nu s-ar mai înrobi pentru munca în dijmă), dar care să nu fie nici proletar (căci pentru a presta muncă în dijmă trebuie să ai inventarul tău, să fii un gospodar cât de cât „cuprins“).</p>', '<p><a id="p20"></a>Spunând mai sus că burghezia sătească este stăpâna satului din zilele noastre, am făcut abstracţie de factorii care frânează descompunerea ţărănimii: aservirea, camăta, munca în dijmă etc. În realitate însă, adevăraţii stăpâni ai satului de multe ori nu sunt reprezentanţii burgheziei săteşti, ci cămătarii rurali şi proprietarii funciari din vecinătate. O asemenea abstractizare constituie însă o metodă perfect legitimă, deoarece altfel nu s-ar putea studia structura internă a relaţiilor economice din sânul ţărănimii. Este interesant de relevat că şi narodnicul foloseşte această metodă, numai că el se opreşte la jumătatea drumului, fără să-şi ducă raţionamentul până la capăt. Vorbind despre povara dărilor etc., d-l V.V. observă în lucrarea sa „Destinele capitalismului“ că, în virtutea acestor cauze, pentru obşte, pentru „mir“ „nu mai există condiţii naturale (sic!) de viaţă“ (287). Foarte bine. Dar toată problema constă tocmai în a arăta care sunt aceste „condiţii naturale“ care încă nu există pentru satele noastre? Pentru a răspunde la această problemă trebuie să studiem structura relaţiilor economice din cadrul obştii, ridicând, ca să zicem aşa, vălul rămăşiţelor vremurilor îndepărtate dinainte de reformă, care estompează aceste „condiţii naturale“ de viaţă din satele noastre. Dacă d-l V.V. ar fi făcut-o, ar fi văzut că această structură a relaţiilor de la sate arată o descompunere totală a ţărănimii, că, în măsura în care aservirea, camăta, munca în dijmă etc. vor fi mai deplin înlăturate, în aceeaşi măsură descompunerea ţărănimii se va adânci mai mult. <a href="javascript:void(0);" id="n15">[15]</a> Am arătat mai sus, pe baza datelor statistice ale zemstvelor, că această descompunere este astăzi un fapt împlinit, că ţărănimea s-a scindat definitiv în grupuri opuse.</p>'],
'idChr': '1.03.02text',
'title': 'Capitolul al II-lea. Descompunerea ţărănimii',
'info': 'Dezvoltarea capitalismului în Rusia (1899)',
},
{'year': '1899',
'image': 'lenin2',
'content': ['<h6 style="text-align: center;"><a id="p0"></a>Capitolul al IV-lea.<br/>Dezvoltarea agriculturii cu caracter comercial</h6>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p2"></a>IX. Concluzii cu privire la însemnătatea capitalismului în agricultura din Rusia</p>', '<p><a id="p3"></a>În capitolele II—IV problema capitalismului în agricultura din Rusia a fost examinată sub două aspecte. La început am examinat structura relaţiilor social-economice existente în gospodăria ţărănească şi în cea moşierească, structură care s-a format în epoca de după reformă. Am constatat că ţărănimea se scindează într-un ritm extrem de rapid, dând naştere unei burghezii săteşti neînsemnate ca număr, dar puternică prin situaţia ei economică, şi unui proletariat sătesc. În legătură indisolubilă cu acest proces de „desţărănire“ se află trecerea proprietarilor funciari de la sistemul de gospodărie bazat pe munca în dijmă la sistemul capitalist de gospodărie. După aceea am examinat acelaşi proces sub un alt aspect; am luat drept punct de plecare forma sub care agricultura se transformă în producţie de mărfuri şi am examinat relaţiile social-economice care caracterizează fiecare formă mai importantă de agricultură cu caracter comercial. Se constată că, cu toată diversitatea condiţiilor din agricultură, aceleaşi procese sunt caracteristice atât gospodăriei ţărăneşti cât şi gospodăriei moşiereşti.</p>', '<p><a id="p4"></a>Să examinăm acum concluziile care rezultă din toate datele expuse mai sus.</p>', '<p><a id="p5"></a>1) Trăsătura fundamentală a evoluţiei agriculturii din epoca de după reformă constă în faptul că agricultura capătă din ce în ce mai mult un caracter comercial, lucrativ. În ceea ce priveşte gospodăria moşierească, faptul acesta este atât de evident, încât nu necesită explicaţii deosebite. În ceea ce priveşte însă gospodăria ţărănească, aici fenomenul acesta nu se constată atât de uşor, în primul rând, datorită faptului că folosirea muncii salariate nu constituie o caracteristică absolut necesară a micii burghezii de la sate. După cum am relevat deja mai sus, în această categorie se încadrează orice mic producător de mărfuri care îşi acoperă cheltuielile dintr-o gospodărie de sine stătătoare, cu condiţia ca structura generală a gospodăriei să fie bazată pe contradicţii capitaliste de felul celor examinate în capitolul al II-lea. În al doilea rând, micul burghez de la sate (atât din Rusia cât şi din celelalte ţări capitaliste) se apropie printr-o serie de trepte intermediare de „ţăranul“ parcelar şi de proletarul de la sate care posedă un mic petic de pământ. Această împrejurare constituie una dintre cauzele viabilităţii teoriilor care nu disting în rândurile „ţărănimii“ o burghezie sătească şi un proletariat sătesc. <a href="javascript:void(0);" id="n16">[16]</a></p>', '<p><a id="p6"></a>2) Prin însăşi natura agriculturii, transformarea acesteia în producţie de mărfuri se efectuează pe o cale deosebită, care nu seamănă cu procesul corespunzător din industrie. Industria prelucrătoare se scindează în diferite ramuri absolut independente, consacrate exclusiv producţiei unui singur produs sau unei părţi de produs. Producţia agricolă însă nu se scindează în ramuri absolut diferite, ci se specializează numai în producţia unui anumit produs destinat pieţei — într-un caz, în producţia unui alt produs destinat pieţei — în alt caz, celelalte laturi ale agriculturii fiind adaptate producţiei acestui produs principal (adică produsului destinat pieţei). De aceea formele de agricultură cu caracter comercial se disting printr-o mare diversitate, ele modificându-se nu numai de la regiune la regiune, dar şi de la gospodărie la gospodărie. De aceea la examinarea problemei dezvoltării agriculturii cu caracter comercial nu este permis să te limitezi numai la datele globale privind întreaga producţie agricolă. <a href="javascript:void(0);" id="n17">[17]</a></p>', '<p><a id="p7"></a>3) Dezvoltarea agriculturii cu caracter comercial creează o piaţă internă pentru capitalism. În primul rând, specializarea agriculturii determină un schimb între diferite regiuni agricole, între diferite gospodării agricole, între diferite produse agricole. În al doilea rând, cu cât agricultura este atrasă mai mult în orbita circulaţiei mărfurilor, cu atât mai rapid creşte în rândurile populaţiei rurale cererea de produse ale industriei prelucrătoare care servesc pentru consumul individual; — cu atât mai rapid, în al treilea rând, creşte cererea de mijloace de producţie, deoarece cu ajutorul vechilor clădiri, ale vechilor unelte „ţărăneşti“ etc. etc. nici micul şi nici marele întreprinzător rural nu pot să practice o agricultură nouă, cu caracter comercial. În sfârşit, în al patrulea rând, se creează o cerere de forţă de muncă, dat fiind că formarea micii burghezii la sate şi trecerea proprietarilor funciari la sistemul capitalist de gospodărie presupun formarea unui contingent de muncitori agricoli şi zileri. Numai prin dezvoltarea agriculturii cu caracter comercial poate fi explicat faptul că epoca de după reformă se caracterizează printr-o lărgire a pieţei interne pentru capitalism (dezvoltarea agriculturii capitaliste, dezvoltarea industriei de fabrică în general, dezvoltarea construcţiei de maşini agricole în special, dezvoltarea aşa-ziselor „îndeletniciri agricole“ ţărăneşti, adică a muncii salariate etc.).</p>', '<p><a id="p8"></a>4) Capitalismul adânceşte şi ascute într-o măsură considerabilă în rândurile populaţiei agricole contradicţiile fără de care în genere nu poate exista acest mod de producţie. Dar cu toate acestea, prin semnificaţia sa istorică, capitalismul în agricultura din Rusia este o importantă forţă progresistă. În primul rând, capitalismul a transformat pe agricultor din „feudal-suveran“, pe de o parte, şi din ţăran patriarhal, dependent, pe de altă parte, într-un <i>producător</i>, asemănător oricărui alt producător din societatea modernă. Înainte de a se fi dezvoltat capitalismul, agricultura era în Rusia o îndeletnicire a moşierilor, un capriciu boieresc pentru unii, o îndatorire, o povară pentru alţii, şi tocmai de aceea ea nu a putut fi practicată altfel decât prin metode de rutină seculară, determinând în mod necesar izolarea deplină a agricultorului de tot ce se petrecea în lume dincolo de hotarele satului său. Sistemul muncii în dijmă — această rămăşiţă vie a timpurilor patriarhale în economia modernă — confirmă în mod concret această caracterizare. Capitalismul a pus capăt pentru prima oară caracterului feudal al proprietăţii funciare, transformând pământul într-o marfă. Produsul agricultorului a început să fie destinat pieţei, a început să apară ca un produs social la început pe piaţa locală, apoi pe cea naţională, şi, în sfârşit, pe piaţa internaţională; în felul acesta izolarea de mai înainte de tot restul lumii a agricultorului sălbăticit a fost definitiv lichidată. Sub ameninţarea ruinării, agricultorul a trebuit — vrând, nevrând — să ţină seama de întreaga totalitate a relaţiilor sociale, atât din ţara sa cât şi din celelalte ţări, legate prin piaţa mondială. Chiar şi sistemul muncii în dijmă — care înainte asigura lui Oblomov un câştig sigur fără nici un risc din partea lui, fără nici o investiţie de capital, fără nici un fel de schimbări în rutina străveche a producţiei — s-a dovedit a nu mai fi în stare să-l salveze de concurenţa fermierului american. Iată de ce ceea ce s-a spus acum o jumătate de secol despre Europa occidentală, şi anume că capitalismul în agricultură „a devenit forţa motrice care a introdus idila în evoluţia istoriei“, <a href="javascript:void(0);" id="n18">[18]</a> este perfect valabil acum şi pentru Rusia de după reformă.</p>', '<p><a id="p9"></a>În al doilea rând, capitalismul în agricultură a zdruncinat pentru prima oară stagnarea seculară a agriculturii noastre, a dat un imbold puternic transformării tehnicii agricole, dezvoltării forţei productive a muncii sociale. Cele câteva decenii de „sfărâmare“ capitalistă au făcut în această privinţă mai mult decât veacuri întregi din istoria anterioară. Uniformitatea gospodăriei naturale rutinare a fost înlocuită prin diversitatea formelor agriculturii cu caracter comercial; uneltele agricole primitive au început să cedeze locul unor unelte şi maşini perfecţionate; caracterul static al sistemelor patriarhale de cultivare a pământului a fost subminat de noile metode de cultivare a pământului. Procesul tuturor acestor schimbări este indisolubil legat de fenomenul arătat mai sus al specializării agriculturii. Prin însăşi natura sa, capitalismul în agricultură (la fel ca şi în industrie) nu se poate dezvolta în mod egal: într-un loc (într-o ţară, într-o regiune, într-o gospodărie) el face să progreseze o latură a agriculturii, în alt loc altă latură etc. Într-un caz el transformă tehnica unor munci agricole, în alt caz — tehnica altora, rupându-le de gospodăria ţărănească patriarhală sau de patriarhala muncă în dijmă. Dat fiind că întreaga desfăşurare a acestui proces este dominată de cerinţele capricioase ale pieţei, care nici măcar nu sunt întotdeauna cunoscute de producător, agricultura capitalistă devine în anumite cazuri (adesea în anumite regiuni, iar uneori chiar în anumite ţări) mai unilaterală, mai îngustă în comparaţie cu agricultura de mai înainte; în schimb ea devine în ansamblul ei incomparabil mai multilaterală şi mai raţională decât agricultura patriarhală. Formarea unor categorii speciale de agricultură cu caracter comercial face ca crizele capitaliste în agricultură şi cazurile de supraproducţie capitalistă să fie posibile şi inevitabile, dar aceste crize (ca toate crizele capitaliste în genere) constituie un imbold şi mai puternic pentru dezvoltarea producţiei mondiale şi a socializării muncii. <a href="javascript:void(0);" id="n19">[19]</a></p>', '<p><a id="p10"></a>În al treilea rând, capitalismul a creat pentru prima oară în Rusia o mare producţie agricolă, bazată pe folosirea maşinilor şi pe cooperarea pe scară largă a muncitorilor. În perioada precapitalistă, producţia produselor agricole se desfăşura întotdeauna într-o formă neschimbată, mizeră şi fărâmiţată — şi atunci când ţăranul lucra pentru sine, şi când lucra pentru moşier — şi nici un fel de „posesiune a pământului în obşte“ nu era în stare să înlăture această uriaşă fărâmiţare a producţiei. Indisolubil legată de această fărâmiţare a producţiei era şi izolarea agricultorilor înşişi. <a href="javascript:void(0);" id="n20">[20]</a> Legaţi de lotul lor, de minuscula lor „obşte“, ei erau complet despărţiţi chiar şi de ţăranii din obştea vecină prin deosebirea dintre categoriile cărora le aparţineau (ţărani foşti ai moşierilor, ţărani foşti ai statului etc.), prin deosebirile în ceea ce priveşte întinderea suprafeţei de pământ pe care o posedau, prin deosebirile de condiţii în care a avut loc eliberarea lor (iar aceste condiţii erau determinate uneori pur şi simplu de însuşirile personale ale moşierilor şi de bunul lor plac). Capitalismul a sfărâmat pentru prima oară aceste bariere pur feudale, — şi bine a făcut că le-a sfărâmat. De pe acum deosebirile dintre diferitele categorii de ţărani, dintre diferitele grupuri după lotul pe care-l posedă se dovedesc a fi incomparabil mai puţin importante decât deosebirile economice din cadrul fiecărei categorii, din cadrul fiecărui grup, din cadrul fiecărei obşti. Capitalismul lichidează mărginirea şi închistarea locală, înlocuieşte împărţirea feudală a agricultorilor în grupuri mici prin împărţirea lor în mare, care cuprinde naţiunea întreagă, prin împărţirea lor în clase care ocupă locuri diferite în sistemul general al economiei capitaliste. <a href="javascript:void(0);" id="n21">[21]</a> Dacă înainte înseşi condiţiile producţiei determinau legarea masei agricultorilor de locul domicilierii lor, apoi apariţia diferitelor forme de agricultură cu caracter comercial şi capitalist şi formarea diferitelor regiuni de agricultură cu caracter comercial şi capitalist nu puteau să nu producă strămutări de mari mase de populaţie în întreaga ţară; iar fără mobilitatea populaţiei (după cum am remarcat mai sus) nu poate fi concepută dezvoltarea conştiinţei ei şi a activităţii ei de sine stătătoare.</p>', '<p><a id="p11"></a>În sfârşit, în al patrulea rând, în Rusia capitalismul în agricultură a subminat pentru prima oară temelia muncii în dijmă şi a stării de dependenţă personală a agricultorului. Sistemul de gospodărie bazat pe munca în dijmă a dominat exclusiv în agricultura noastră începând de pe timpul „Pravilei Ruse“ şi până la actualul sistem de cultivare a pământurilor moşiereşti cu inventarul ţăranului; acest sistem implica în mod necesar starea de abrutizare şi sălbăticire a agricultorului, umilit dacă nu prin caracterul iobag, atunci prin caracterul „semiliber“ al muncii sale; fără ca agricultorul să fie lipsit de anumite drepturi civile (de pildă, prin apartenenţa la o stare socială inferioară; pedepsele corporale; trimiterea la munci obşteşti; legarea de lot etc.), sistemul muncii în dijmă ar fi de neconceput. De aceea înlocuirea muncii în dijmă prin munca salariată este marele merit istoric al capitalismului în agricultura din Rusia. <a href="javascript:void(0);" id="n22">[22]</a> Rezumând cele expuse mai sus cu privire la rolul istoric progresist al capitalismului în agricultura din Rusia, se poate spune că el socializează producţia agricolă. Într-adevăr, faptul că agricultura s-a transformat dintr-un privilegiu al stării sociale superioare sau dintr-o povară a stării sociale inferioare într-o ocupaţie curentă cu caracter comercial-industrial; faptul că produsul muncii agricultorului a început să capete un caracter social de piaţă; faptul că agricultura rutinară, uniformă se transformă în agricultură cu caracter comercial, în forme variate şi evoluate din punct de vedere tehnic; faptul că fărmiţarea şi închistarea locală a micului cultivator de pământ dispar, ca şi faptul că diversele forme de aservire şi dependenţă personală sunt înlăturate prin tranzacţii impersonale de cumpărare-vânzare a forţei de muncă, — toate acestea sunt verigi ale aceluiaşi proces care socializează munca în agricultură şi ascute din ce în ce mai mult contradicţia dintre anarhia oscilaţiilor de pe piaţă şi caracterul individual al diferitelor întreprinderi agricole, pe de o parte, şi caracterul colectiv al marii agriculturi capitaliste, pe de altă parte.</p>', '<p><a id="p12"></a>Aşadar (repetăm încă o dată), subliniind rolul istoric progresist al capitalismului în agricultura rusă, noi nu uităm câtuşi de puţin nici caracterul trecător şi istoric al acestui regim economic, nici profundele contradicţii sociale care îi sunt proprii. Dimpotrivă, după cum am arătat mai sus, tocmai narodnicii, care nu ştiu decât să deplângă „sfărâmarea“ pe care o produce capitalismul, apreciază extrem de superficial aceste contradicţii, escamotând descompunerea ţărănimii, ignorând faptul că folosirea maşinilor în agricultura noastră are un caracter capitalist, ascunzând sub expresii ca „îndeletniciri agricole în afara gospodăriei“ sau „câştiguri în afară“ formarea unei clase de muncitori salariaţi agricoli.</p>'],
'idChr': '1.03.03text',
'title': 'Capitolul al IV-lea. Dezvoltarea agriculturii cu caracter comercial',
'info': 'Dezvoltarea capitalismului în Rusia (1899)',
},
{'year': '1899',
'image': 'lenin2',
'content': ['<h6 style="text-align: center;"><a id="p0"></a>Capitolul al VII-lea.<br/>Dezvoltarea marii industrii mecanizate</h6>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p2"></a>XI. Separarea completă a industriei de agricultură</p>', '<p><a id="p3"></a>Separarea completă a industriei de agricultură o produce <i>numai</i> marea industrie mecanizată. Datele din Rusia confirmă întru totul această teză stabilită de autorul „Capitalului“ pentru alte ţări, dar care este de obicei ignorată de economiştii narodnici. D-l N.-on vorbeşte în ale sale „Studii“, şi când este şi când nu este cazul, despre „separarea industriei de agricultură“, fără să se gândească însă să analizeze pe bază de date exacte cum se desfăşoară în fond acest proces şi care sunt diversele forme pe care le ia. D-l V.V., arătând legătura muncitorului nostru industrial cu pământul <i>(în manufactură;</i> autorul nostru nu consideră necesar să facă distincţie între diferitele stadii ale capitalismului, deşi îşi dă aere că împărtăşeşte teoria autorului „Capitalului“!), perorează cu acest prilej despre „dependenţa ruşinoasă“ (sic!) „a producţiei <i>noastre</i> (subliniat de autor) capitaliste“ de muncitorul-agricultor etc. („Destinele capitalismului“, pag. 114 şi altele). D-l V.V. n-a auzit, probabil, iar dacă a auzit, a uitat că nu numai la „noi“, dar şi pretutindeni în Occident, înainte de apariţia marii industrii mecanizate, capitalismul n-a putut să rupă definitiv legătura muncitorului cu pământul! În sfârşit, în ultimul timp, d-l Kablukov oferă studenţilor următoarea uimitoare denaturare a faptelor: „în timp ce în Occident munca în fabrici constituie pentru muncitor unica sursă de existenţă, la noi, <i>cu excepţii relativ mici</i> (sic!!!), muncitorul consideră munca în fabrică drept o ocupaţie auxiliară, <i>el fiind mai mult atras de pământ“</i>. <a href="javascript:void(0);" id="n23">[23]</a></p>', '<p><a id="p4"></a>O tratare concretă a acestei probleme o găsim în statistica sanitară din Moscova, anume în lucrarea d-lui Dementiev despre „legătura muncitorilor de fabrică cu agricultura“. Datele culese în mod sistematic şi care au cuprins aproape 20.000 de muncitori au arătat că dintre muncitorii de fabrică numai 14,1% pleacă la munci agricole. Dar şi mai important e faptul dovedit în mod cât se poate de temeinic în lucrarea menţionată, şi anume că <i>tocmai producţia mecanizată rupe pe muncitori de pământ</i>. Dintr-o serie întreagă de cifre citate pentru confirmarea acestui fapt, luăm următoarele cifre mai concludente:</p>', '<img alt="1.02.04.01" class="auto" src="./Images/1.02.04.01.png" width="70%"/><a id="p5"></a>', '<p><a id="p6"></a>Acest tabel se deosebeşte de cel al autorului prin faptul că am împărţit 8 ramuri de producţie industrială în două categorii: ramuri cu producţie manuală şi ramuri cu producţie mecanizată. În ceea ce priveşte ramura a 9-a, producţia postavului, menţionăm că aceasta este în parte manuală, în parte mecanizată. Şi iată că dintre ţesătorii de la fabricile cu producţie manuală aproape 63% pleacă la muncile câmpului, iar dintre ţesătorii care lucrează la războaie mecanice <i>nu pleacă nimeni</i>, dintre muncitorii din secţiile mecanizate ale fabricilor de postav pleacă 3,3%. „Prin urmare, principala cauză care determină pe muncitorii de fabrică să rupă legătura lor cu pământul este trecerea de la producţia manuală la producţia mecanizată. Deşi numărul fabricilor cu producţie manuală este încă relativ destul de însemnat, numărul muncitorilor din aceste fabrici în comparaţie cu numărul muncitorilor care lucrează la fabricile cu producţie mecanizată este cu totul infim, ceea ce face ca procentul celor care pleacă la muncile câmpului să fie atât de neînsemnat, şi anume 14,1% pentru toţi muncitorii adulţi în general şi 15,4% pentru muncitorii adulţi exclusiv din rândurile ţărănimii“. Vom aminti că din datele cercetării sanitare a fabricilor din gubernia Moscova rezultă că: din numărul total al fabricilor, 22,6% sunt mecanizate (dintre care 18,4% au maşini cu aburi); în aceste fabrici sunt concentraţi 80,7% din numărul total al muncitorilor. Fabricile cu producţie manuală reprezintă 69,2%, iar procentul muncitorilor din aceste fabrici este de 16,2%. 244 de fabrici mecanizate au 92.302 muncitori (la o fabrică revenind 378 de muncitori), iar 747 de fabrici cu producţie manuală — 18.520 de muncitori (la o fabrică revenind 25 de muncitori). Am arătat mai sus cât de însemnată este concentrarea tuturor muncitorilor de fabrică din Rusia în întreprinderile mari, în majoritatea cazurilor mecanizate, care au în medie fiecare 488 de muncitori şi mai mult. D-l Dementiev a analizat în mod amănunţit influenţa pe care o are locul de naştere al muncitorului, deosebirile dintre localnici şi cei veniţi din alte părţi, deosebirea de stare socială (orăşeni şi ţărani) asupra ruperii de pământ, — şi a constatat că toate aceste deosebiri se şterg în faţa influenţei factorului principal: trecerea de la producţia manuală la producţia mecanizată. <a href="javascript:void(0);" id="n24">[24]</a> „Indiferent de cauzele care contribuie la transformarea agricultorului de altădată în muncitor de fabrică, aceşti muncitori speciali există deja. Ei sunt numai cu numele ţărani, şi sunt legaţi de satul lor numai prin dările pe care le plătesc la preschimbarea actelor de identitate, deoarece în realitate ei nu au la ţară nici gospodărie, adeseori nici casă, pe care de obicei au vândut-o. Până şi dreptul la pământ ei îl păstrează, ca să spunem aşa, numai din punct de vedere juridic, iar tulburările care au avut loc în mai multe fabrici în 1885—1886 au arătat că aceşti muncitori se consideră ei înşişi cu totul străini de sat, după cum ţăranii din sat îi consideră pe ei, urmaşii consătenilor lor, drept venetici. Prin urmare, avem în faţa noastră clasa deja formată a muncitorilor care n-au casă, care nu au de fapt nici o proprietate, o clasă nelegată de nimic şi care trăieşte de azi pe mâine. Această clasă nu s-a format de ieri. Ea îşi are deja o genealogie în fabrică, şi o bună parte a ei reprezintă a treia generaţie de muncitori“. În sfârşit, în problema ruperii fabricilor de agricultură, un material interesant ne oferă noua statistică a fabricilor şi uzinelor. În „Statistica fabricilor şi uzinelor“ (date referitoare la anii 1894/95) sunt citate date referitoare la numărul zilelor din an în care funcţionează fiecare fabrică. D-l Kasperov s-a grăbit să folosească aceste date în favoarea teoriilor narodniciste, calculând că „în medie fiecare fabrică din Rusia funcţionează 165 de zile pe an“, că „35% din fabrici lucrează mai puţin de 200 de zile pe an“. Se înţelege de la sine că, din cauza caracterului imprecis al noţiunii de „fabrică“, asemenea cifre globale nu au aproape nici o însemnătate din moment ce nu indică numărul de muncitori care lucrează un număr sau altul de zile în cursul anului. Am totalizat datele respective din „Statistica“ referitoare la fabricile mari (cu 100 de muncitori şi mai mult), care cuprind, după cum am văzut mai sus (§ VII), circa <sup>3</sup>/<sub>4</sub> din numărul total al muncitorilor de fabrică. S-a constatat că numărul mediu al zilelor de lucru pe an reprezintă pe categorii: A) 242; B) 235; C) 273, <a href="javascript:void(0);" id="n25">[25]</a> iar pentru toate fabricile mari — 244. Dacă calculăm însă numărul mediu al zilelor de lucru care revin la un muncitor, obţinem un număr mediu de 253 de zile de lucru pe an pentru un muncitor de la o fabrică mare. Din toate cele 12 secţiuni în care sunt împărţite ramurile industriale în „Statistică“, numai într-una din ele numărul mediu al zilelor de lucru este pentru categoriile inferioare sub 200, şi anume în secţiunea a XI-a (produsele alimentare): A) 189; B) 148; C) 280. La fabricile din categoriile A şi B din această secţiune lucrează 110.588 de muncitori = 16,2% din numărul total al muncitorilor de la fabricile mari (655.670). Menţionăm că această secţiune cuprinde ramuri de producţie cu totul diferite, de pildă industria zahărului şi a tutunului, distileriile şi morăritul etc. La celelalte secţiuni numărul mediu al zilelor de lucru care revine la o fabrică este următorul: A) 259; B) 271; C) 272. Astfel, cu cât fabricile sunt mai mari, cu atât este mai mare numărul zilelor de lucru pe an. Datele generale privitoare la toate fabricile mai mari din Rusia europeană confirmă, prin urmare, concluziile statisticii sanitare din Moscova şi dovedesc că fabrica creează clasa muncitorilor de fabrică permanenţi.</p>', '<p><a id="p7"></a>Aşadar, datele referitoare la muncitorii de fabrică din Rusia confirmă în totul teoria „Capitalului“ potrivit căreia marea industrie mecanizată produce o revoluţie totală şi hotărâtoare în condiţiile de viaţă ale populaţiei industriale, separând-o definitiv de agricultură şi de tradiţiile seculare ale vieţii patriarhale legate de aceasta din urmă. Dar, distrugând relaţiile patriarhale şi mic-burgheze, marea industrie mecanizată creează, pe de altă parte, condiţii care apropie pe muncitorii salariaţi din agricultură de muncitorii din industrie: în primul rând, ea introduce în general la sate rânduieli cu caracter comercial şi industrial, care s-au format iniţial în centrele neagricole; în al doilea rând, ea determină mobilitatea populaţiei şi creează mari pieţe de muncă, de unde pot fi angajaţi atât muncitori agricoli cât şi muncitori industriali; în al treilea rând, introducând maşini în agricultură, marea industrie mecanizată aduce la sate muncitori industriali pricepuţi, care se disting printr-un nivel de trai mai ridicat.</p>', '<p>\xa0</p>', '<p class="mid" style="text-align: center;"><a id="p8"></a>XII. Cele trei stadii de dezvoltare a capitalismului în industria din Rusia</p>', '<p><a id="p9"></a>Să facem acum un bilanţ al concluziilor principale care rezultă din datele referitoare la dezvoltarea capitalismului în industria noastră. <a href="javascript:void(0);" id="n26">[26]</a></p>', '<p><a id="p10"></a>Această dezvoltare are trei stadii principale: mica producţie de mărfuri (micul meşteşug, prin excelenţă ţărănesc) — manufactura capitalistă — fabrica (marea industrie mecanizată). Faptele infirmă categoric concepţia răspândită la noi despre lipsa de legătură dintre industria „de fabrică“ şi cea „meşteşugărească“. Dimpotrivă, separarea lor este pur artificială. Legătura şi succesiunea formelor menţionate ale industriei este foarte strânsă şi directă. Faptele arată foarte clar că principala tendinţă a micii producţii de mărfuri este dezvoltarea capitalismului, în special formarea manufacturii, iar manufactura se transformă sub ochii noştri cu o rapiditate uriaşă în mare industrie mecanizată. Poate că una dintre manifestările cele mai pregnante ale legăturii strânse şi directe dintre formele succesive ale industriei este faptul că o serie întreagă de fabricanţi mari şi foarte mari au fost ei înşişi cei mai mici dintre micii producători de mărfuri şi au trecut prin toate treptele de la „producţia populară“ până la „capitalism“. Savva Morozov a fost ţăran iobag (s-a răscumpărat în 1820), cioban, cărăuş, muncitor ţesător, meşteşugar ţesător, care mergea pe jos la Moscova să-şi vândă marfa la scupşcici, mai târziu proprietarul unui mic stabiliment, al unui oficiu pentru darea de lucru la domiciliu, apoi al unei fabrici. A murit în 1862, când el şi numeroşii săi fii aveau 2 fabrici mari. În 1890, în cele 4 fabrici care aparţineau urmaşilor săi lucrau 39.000 de muncitori care fabricau produse în valoare de 35.000.000 de ruble. În industria mătăsii din gubernia Vladimir, o serie întreagă de mari fabricanţi provin din ţesători-muncitori şi ţesători-meşteşugari. Marii fabricanţi din Ivanovo-Voznesensk (Kuvaevii, Fokinii, Zubkovii, Kokuşkinii, Bobrovii şi mulţi alţii) provin din meşteşugari. Fabricile de brocart din gubernia Moscova au fost toate svetelki. Zavialov, fabricant din regiunea Pavlovo, încă în 1864 „ţinea bine minte vremea când era simplu muncitor la meşterul Habarov“. Fabricantul Varîpaev a fost un mic meşteşugar; Kondratov a fost meşteşugar, mergea pe jos la Pavlovo, ducându-şi produsele în coş. Fabricantul Asmolov a fost surugiu la nişte negustori ambulanţi de manufactură şi articole de galanterie, apoi mic negustor, proprietar al unui mic atelier de articole pentru fumători, apoi al unei fabrici cu un volum de afaceri de multe milioane. Etc. etc. Ar fi interesant de văzut cum ar defini economiştii narodnici în aceste cazuri şi în altele asemănătoare începutul capitalismului „artificial“ şi sfârşitul producţiei „populare“?</p>', '<p><a id="p11"></a>Cele trei forme principale ale industriei, menţionate mai sus, se deosebesc în primul rând prin caracterul diferit al tehnicii. Mica producţie de mărfuri se caracterizează printr-o tehnică cu totul primitivă, manuală, care a rămas neschimbată din vremuri aproape imemorabile. Meşteşugarul rămâne ţăran şi preia metodele tradiţionale de prelucrare a materiilor prime. Manufactura introduce diviziunea muncii, care determină o transformare esenţială a tehnicii, care transformă pe ţăran în muncitor, în „muncitor parţial“. Dar producţia manuală rămâne, şi pe baza ei progresul mijloacelor de producţie se caracterizează, în mod inevitabil, printr-o mare încetineală. Diviziunea muncii se formează în mod spontan şi se preia tot prin tradiţie, ca şi munca ţăranilor. Numai marea industrie mecanizată introduce o schimbare radicală, aruncă peste bord arta manuală, transformă producţia pe baza unor principii noi, raţionale, aplicând în mod sistematic datele ştiinţei în producţie. În trecut, când capitalismul nu crease încă în Rusia o mare industrie mecanizată, precum şi în prezent, în ramurile industriale în care ea nu există încă, constatăm o stagnare aproape totală a tehnicii, vedem întrebuinţarea aceloraşi maşini-unelte manipulate manual, aceleaşi mori de apă sau de vânt care erau folosite în producţie şi acum câteva secole. Dimpotrivă, în ramurile industriale pe care fabrica şi le-a subordonat, constatăm o revoluţie tehnică totală şi un progres extrem de rapid al metodelor de producţie mecanizată.</p>', '<p><a id="p12"></a>Diferitele stadii de dezvoltare a tehnicii determină diferitele stadii de dezvoltare a capitalismului. Mica producţie de mărfuri şi manufactura se caracterizează prin predominarea micilor stabilimente, printre care nu sunt decât puţine stabilimente mari. Marea industrie mecanizată înlătură definitiv micile stabilimente. Relaţiile capitaliste apar şi în micul meşteşug (sub formă de ateliere cu muncitori salariaţi şi de capital comercial), dar aici ele sunt încă slab dezvoltate şi nu iau forma unor contradicţii accentuate între grupurile de oameni care participă la producţie. Aici nu există încă nici capitaluri mari, nici pături largi ale proletariatului. În manufactură vedem că se formează atât capitaluri mari, cât şi pături largi ale proletariatului. Prăpastia dintre proprietarul de mijloace de producţie şi muncitor atinge proporţii considerabile. Apar localităţi industriale „bogate“, în care masa locuitorilor e formată din muncitori care n-au nici un fel de avere. Un număr mic de negustori, care manipulează sume enorme pentru cumpărarea de materii prime şi pentru desfacerea produselor, şi o masă de muncitori parţiali, care trăiesc de azi pe mâine — iată tabloul general al manufacturii. Dar abundenţa de mici stabilimente, menţinerea legăturii cu pământul, menţinerea tradiţiei în producţie şi în întreaga rânduială a vieţii, toate acestea creează o mulţime de elemente intermediare între formele extreme ale manufacturii şi frânează dezvoltarea acestor forme. În marea industrie mecanizată toate aceste piedici dispar; extremele contrastelor sociale ating o dezvoltare maximă. Toate laturile sumbre ale capitalismului parcă se concentrează laolaltă: după cum se ştie, maşina dă un impuls puternic în direcţia prelungirii excesive a zilei de lucru; în producţie sunt atrase femei şi copii; se formează (şi în condiţiile producţiei de fabrică trebuie să se formeze) o armată de rezervă a şomerilor etc. Dar socializarea muncii, pe care fabrica o provoacă în proporţii enorme, şi transformarea mentalităţii şi ideilor muncitorilor ocupaţi în fabrică (printre altele, distrugerea tradiţiilor patriarhale şi mic-burgheze) produc o reacţie: spre deosebire de stadiile precedente, marea industrie mecanizată necesită neapărat o reglementare sistematică a producţiei şi un control social asupra ei (una din manifestările acestei tendinţe este legea pentru reglementarea muncii în fabrici).</p>', '<p><a id="p13"></a>În diferitele stadii ale capitalismului, însuşi caracterul dezvoltării producţiei se schimbă. În micul meşteşug această dezvoltare urmează dezvoltarea gospodăriei ţărăneşti; piaţa este extrem de îngustă, distanţa dintre producător şi consumator este mică, proporţiile mici ale producţiei se adaptează uşor la cererea locală, care oscilează puţin. De aceea, în acest stadiu industria se caracterizează printr-o stabilitate maximă, dar această stabilitate echivalează cu stagnarea tehnicii şi cu menţinerea relaţiilor sociale patriarhale, împletite cu tot felul de rămăşiţe ale tradiţiilor medievale. Manufactura lucrează pentru o piaţă mare, uneori pentru întreaga naţiune şi, în concordanţă cu aceasta, producţia capătă un caracter de instabilitate, propriu capitalismului, instabilitate care atinge maximum în condiţiile existenţei fabricii. Dezvoltarea marii industrii mecanizate nu se poate produce altfel decât prin salturi, prin alternarea perioadelor de prosperitate cu perioade de criză. Ruinarea micilor producători se intensifică într-o măsură enormă prin această dezvoltare în salturi a fabricii; muncitorii ba sunt atraşi în masă de fabrică în epoci de activitate febrilă, ba sunt azvârliţi pe drumuri. O condiţie de existenţă şi de dezvoltare a marii industrii mecanizate devine formarea unei uriaşe armate de rezervă a şomerilor, gata să efectueze orice muncă. Am arătat în capitolul al II-lea din ce pături ale ţărănimii se recrutează această armată, iar în capitolele următoare am menţionat şi principalele categorii de ocupaţii pentru care capitalul ţine pregătite aceste rezerve. „Instabilitatea“ marii industrii mecanizate a provocat întotdeauna şi continuă să provoace văicărelile reacţionare ale oamenilor care continuă să privească lucrurile prin prisma micului producător şi care uită că numai această „instabilitate“ a făcut ca stagnarea de până atunci să fie înlocuită printr-o transformare rapidă a metodelor de producţie şi a tuturor relaţiilor sociale.</p>', '<p><a id="p14"></a>Una din manifestările acestei transformări este separarea industriei de agricultură, eliberarea relaţiilor sociale din industrie de tradiţiile orânduirii feudale şi patriarhale care apasă asupra agriculturii. În mica producţie de mărfuri meşteşugarul n-a ieşit încă deloc din găoacea sa de ţăran; el rămâne în majoritatea cazurilor agricultor, şi această legătură dintre mica industrie şi mica agricultură este atât de adâncă, încât constatăm legea interesantă a unei descompuneri paralele a micilor producători atât în industrie cât şi în agricultură. Formarea micii burghezii şi a muncitorilor salariaţi merge mână în mână în ambele domenii ale economiei naţionale, pregătind prin aceasta, la ambii poli ai procesului de descompunere, ruperea de agricultură a celor ocupaţi în industrie. În manufactură această ruptură este deja foarte mare. O serie întreagă de centre industriale încetează să se mai ocupe cu agricultura. Reprezentantul principal al industriei nu mai este ţăranul, ci negustorul şi proprietarul manufacturilor, pe de o parte, şi „muncitorul“, pe de altă parte. Industria şi relaţiile comerciale relativ dezvoltate cu restul lumii ridică nivelul de trai al populaţiei şi nivelul ei de cultură; muncitorul din manufacturi priveşte acum de sus pe ţăranul-agricultor. Marea industrie mecanizată desăvârşeşte această transformare, separă definitiv industria de agricultură, creează, după cum am văzut, o clasă specială a populaţiei, complet străină de vechea ţărănime şi care se deosebeşte de ea printr-o altă orânduire a vieţii, printr-o altă structură a relaţiilor de familie, printr-un nivel mai ridicat al nevoilor atât materiale cât şi spirituale. În micul meşteşug şi în manufactură există întotdeauna rămăşiţe ale relaţiilor patriarhale şi ale diferitelor forme de dependenţă personală, care, în condiţiile generale ale economiei capitaliste, înrăutăţesc extrem de mult situaţia oamenilor muncii, îi înjosesc şi-i degradează. Marea industrie mecanizată, concentrând laolaltă mase de muncitori veniţi adeseori din diferite colţuri ale ţării, nu se mai împacă deloc cu rămăşiţele dependenţei patriarhale şi personale, fapt care se manifestă „printr-o atitudine“ de adevărat „dispreţ faţă de trecut“. Tocmai această rupere cu tradiţiile învechite a constituit una dintre principalele condiţii care au creat posibilitatea şi au determinat necesitatea reglementării producţiei şi stabilirii unui control social al acesteia. Vorbind despre transformările pe care fabrica le-a produs în condiţiile de trai ale populaţiei, trebuie relevat, printre altele, faptul că atragerea în producţie a femeilor şi a adolescenţilor este în fond un fenomen progresist. Este indiscutabil că fabrica capitalistă pune aceste categorii ale populaţiei muncitoreşti într-o situaţie deosebit de grea şi că, în ceea ce le priveşte, este deosebit de necesară reducerea şi reglementarea zilei de lucru, asigurarea unor condiţii de muncă igienice etc., dar tendinţa de a interzice complet munca în fabrici a femeilor şi a adolescenţilor sau tendinţa de a menţine orânduirea patriarhală a vieţii, care exclude această muncă, ar fi reacţionară şi utopică. Desfiinţând închistarea patriarhală a acestor categorii ale populaţiei, care înainte nu ieşeau din cercul îngust al relaţiilor casnice, de familie, atrăgându-le la o participare directă în producţia socială, marea industrie mecanizată dă un puternic impuls dezvoltării lor, întăreşte independenţa lor, adică creează condiţii de viaţă incomparabil superioare anchilozării patriarhale a relaţiilor precapitaliste.</p>', '<p><a id="p15"></a>Primele două stadii de dezvoltare a industriei se caracterizează prin sedentarismul populaţiei. Micul meşteşugar, rămânând ţăran, este legat de satul său prin pământul pe care-l are. În manufactură muncitorul rămâne de obicei legat de mica şi închistata sferă de producţie pe care o creează manufactura. Structura industriei în primul şi al doilea stadiu de dezvoltare a ei nu e de natură să zdruncine sedentarismul şi închistarea producătorului. Relaţiile între diferitele regiuni industriale sunt slabe. Strămutarea industriei în alte localităţi se face numai prin strămutarea de mici producători, care creează noi mici meşteşuguri în regiunile periferice ale ţării. Dimpotrivă, marea industrie mecanizată creează în mod necesar o mobilitate a populaţiei, relaţiile de schimb dintre diferite regiuni se lărgesc enorm; căile ferate înlesnesc deplasarea. Cererea de muncitori creşte în general, sporind în epocile de activitate febrilă şi scăzând în epocile de criză, aşa încât trecerea muncitorilor de la o întreprindere la alta, de la un capăt al ţării la celălalt devine o necesitate. Marea industrie mecanizată creează o serie de noi centre industriale, care cu o repeziciune nemaiîntâlnită înainte apar uneori în locuri nepopulate, — fenomen care ar fi imposibil fără deplasările în masă ale muncitorilor. Vom vorbi mai jos de proporţiile şi însemnătatea aşa-numitelor îndeletniciri sezoniere neagricole. Acum însă ne vom limita la o scurtă indicaţie asupra datelor statisticii sanitare a zemstvelor privind gubernia Moscova. Anchetarea a 103.175 de muncitori industriali a dovedit că numărul muncitorilor localnici care lucrau în fabricile din judeţul respectiv era de 53.238, adică 51,6% din numărul total al muncitorilor. Prin urmare, aproape jumătate din numărul total al muncitorilor veniseră din alte părţi. Numărul muncitorilor originari din gubernia Moscova era de 66.038, adică 64%. Mai mult de o treime din numărul muncitorilor veniseră din alte gubernii (mai ales din guberniile zonei industriale centrale, învecinată cu gubernia Moscova). Totodată o comparaţie între diferite judeţe arată că judeţele cu o industrie mai dezvoltată se caracterizează printr-un procent minim de muncitori din judeţul respectiv: de pildă, în judeţele Mojaisk şi Volokolamsk, care au o industrie slab dezvoltată, 92-93% din muncitorii industriali sunt originari din judeţul în care şi lucrează. În judeţele în care industria este foarte dezvoltată — Moscova, Kolomna şi Bogorodsk —, procentul muncitorilor originari din aceste judeţe scade la 24% — 40% — 50%. Cercetătorii trag de aici concluzia că „dezvoltarea considerabilă a marii industrii în judeţ favorizează afluenţa în acest judeţ a elementelor străine“. Aceste date arată de asemenea (vom adăuga de la noi) că strămutările muncitorilor industriali se caracterizează prin aceleaşi trăsături pe care le-am constatat în ceea ce priveşte strămutările muncitorilor agricoli. Anume, că şi muncitorii industriali pleacă nu numai din locurile în care există un excedent de muncitori, dar şi din locurile în care este lipsă de ei. De pildă, în judeţul Bronniţî s-au strămutat 1.125 de muncitori din alte judeţe ale guberniei Moscova şi din alte gubernii; în acelaşi timp, 1.246 de muncitori au plecat din acest judeţ în judeţele cu o industrie mai dezvoltată: Moscova şi Bogorodsk. Prin urmare, muncitorii pleacă nu numai pentru că nu au „la îndemână îndeletniciri“, dar şi pentru că tind să plece acolo unde e mai bine. Oricât de elementar ar fi acest fapt, nu strică să-l mai amintim o dată economiştilor narodnici, care idealizează îndeletnicirile locale şi condamnă îndeletnicirile sezoniere, ignorând însemnătatea progresistă a mobilităţii populaţiei pe care o creează capitalismul.</p>', '<p><a id="p16"></a>Trăsăturile caracteristice descrise mai sus, prin care marea industrie mecanizată se deosebeşte de formele anterioare ale industriei, pot fi rezumate prin următoarele cuvinte: socializarea muncii. Într-adevăr, şi producţia pentru imensa piaţă naţională şi internaţională, şi dezvoltarea unor strânse legături comerciale cu diferite regiuni ale ţării şi cu diferitele ţări pentru achiziţionarea de materii prime şi de materiale auxiliare, şi imensul progres tehnic, şi concentrarea producţiei şi a populaţiei de către întreprinderi uriaşe, şi desfiinţarea tradiţiilor învechite ale traiului patriarhal, şi crearea mobilităţii populaţiei, şi ridicarea nivelului trebuinţelor şi a nivelului de dezvoltare a muncitorului, — toate acestea sunt elementele procesului capitalist care socializează tot mai mult producţia ţării şi totodată şi pe participanţii la producţie. <a href="javascript:void(0);" id="n27">[27]</a></p>', '<p><a id="p17"></a>În problema raportului dintre marea industrie mecanizată din Rusia şi piaţa internă pentru capitalism, datele expuse mai sus duc la următoarea concluzie: dezvoltarea rapidă a industriei de fabrică din Rusia creează o piaţă imensă şi în continuă dezvoltare pentru mijloacele de producţie (materiale de construcţii, combustibil, metale etc.) şi face să crească deosebit de rapid partea din populaţie care se ocupă cu fabricarea articolelor de consum productiv, şi nu de consum individual. Dar creşte repede şi piaţa pentru articolele de consum individual, şi aceasta datorită dezvoltării marii industrii mecanizate, care atrage o parte tot mai mare a populaţiei de la agricultură spre ocupaţiile comerciale şi industriale. În ceea ce priveşte piaţa internă pentru produsele industriale, procesul formării acestei pieţe a fost analizat în mod amănunţit în primele capitole ale lucrării de faţă.</p>'],
'idChr': '1.03.04text',
'title': 'Capitolul al VII-lea. Dezvoltarea marii industrii mecanizate',
'info': 'Dezvoltarea capitalismului în Rusia (1899)',
},
{'year': '1899',
'image': 'lenin2',
'content': ['<h6 style="text-align: center;"><a id="p0"></a>Capitolul al VIII-lea.<br/>Formarea pieţei interne</h6>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p2"></a>VI. „Misiunea“ capitalismului</p>', '<p><a id="p3"></a>În încheiere, ne mai rămâne să facem un bilanţ privind problema denumită în publicistică problema „misiunii“ capitalismului, adică a rolului lui istoric în dezvoltarea economică a Rusiei. Recunoaşterea caracterului progresist al acestui rol este pe deplin compatibilă (după cum am căutat să arătăm amănunţit de-a lungul întregii noastre expuneri bazate pe fapte) cu recunoaşterea deplină a laturilor negative şi sumbre ale capitalismului, cu recunoaşterea deplină a contradicţiilor sociale profunde şi multilaterale, proprii capitalismului, contradicţii care scot la iveală caracterul istoriceşte trecător al acestui regim economic. Tocmai narodnicii, care se străduiesc din răsputeri să prezinte lucrurile ca şi cum a recunoaşte caracterul progresist din punct de vedere istoric al capitalismului ar însemna a fi un apologet al lui, tocmai narodnicii păcătuiesc printr-o apreciere insuficientă (şi uneori prin trecerea sub tăcere) a celor mai adânci contradicţii ale capitalismului din Rusia, estompând descompunerea ţărănimii, caracterul capitalist al evoluţiei agriculturii noastre, formarea unei clase de muncitori salariaţi cu lot, agricoli şi neagricoli, estompând precumpănirea totală a formelor celor mai respingătoare şi inferioare ale capitalismului în faimoasa industrie „meşteşugărească“.</p>', '<p><a id="p4"></a><a id="cit1"></a>Rolul istoric progresist al capitalismului poate fi rezumat prin două teze concise: dezvoltarea forţei productive a muncii sociale şi socializarea acesteia. Dar aceşti doi factori se manifestă în procese foarte variate şi în diferitele domenii ale economiei naţionale.</p>', '<p><a id="p5"></a>Dezvoltarea forţei productive a muncii sociale iese la iveală deosebit de pregnant numai în epoca marii industrii mecanizate. Înaintea acestui stadiu superior al capitalismului se mai menţinea încă producţia manuală şi tehnica primitivă, care progresa numai în mod spontan şi extrem de lent. În această privinţă epoca de după reformă se deosebeşte net de epocile anterioare ale istoriei Rusiei. Rusia plugului de lemn şi a îmblăciului, a morii de apă şi a războiului de ţesut manual a început să se transforme cu repeziciune într-o Rusie a plugului de fier şi a treierătoarei, a morii cu aburi şi a războiului de ţesut mecanic. Nu există ramură a economiei naţionale subordonată producţiei capitaliste în care să nu se observe aceeaşi totală transformare a tehnicii. Procesul acestei transformări, prin însăşi natura capitalismului, nu se poate desfăşura decât în cadrul unei serii de inegalităţi şi disproporţii: perioadele de înflorire sunt urmate de perioade de criză, dezvoltarea unei ramuri a industriei duce la decăderea unei alte ramuri, progresul agriculturii cuprinde într-o regiune o ramură, în altă regiune altă ramură a agriculturii, dezvoltarea comerţului şi a industriei depăşeşte dezvoltarea agriculturii etc. O serie întreagă de greşeli ale publiciştilor narodnici provin din încercările lor de a dovedi că această dezvoltare disproporţionată, în salturi, trepidantă nu înseamnă cu adevărat o dezvoltare. <a href="javascript:void(0);" id="n28">[28]</a></p>', '<p><a id="p6"></a>O altă particularitate a dezvoltării de către capitalism a forţelor de producţie sociale constă în faptul că creşterea mijloacelor de producţie (a consumului productiv) depăşeşte cu mult creşterea consumului individual: am arătat în repetate rânduri cum se manifestă aceasta în agricultură şi în industrie. Această particularitate rezultă din legile generale ale realizării produsului în societatea capitalistă şi este în deplină concordanţă cu natura antagonistă a acestei societăţi. <a href="javascript:void(0);" id="n29">[29]</a></p>', '<p><a id="p7"></a>Socializarea de către capitalism a muncii se manifestă în următoarele procese. În primul rând, însăşi dezvoltarea producţiei de mărfuri distruge fărâmiţarea micilor unităţi economice, proprie economiei naturale, şi uneşte micile pieţe locale într-o imensă piaţă naţională (apoi mondială). Producţia pentru sine devine producţie pentru întreaga societate, şi cu cât capitalismul este mai dezvoltat, cu atât mai puternică devine contradicţia dintre acest caracter colectiv al producţiei şi caracterul individual al însuşirii. În al doilea rând, capitalismul creează în locul fărâmiţării de mai înainte a producţiei o concentrare a ei nemaiîntâlnită până atunci, atât în agricultură cât şi în industrie. Aceasta este cea mai vie şi cea mai pregnantă manifestare — dar nicidecum singura — a particularităţii capitalismului pe care o examinăm. În al treilea rând, capitalismul înlătură formele de dependenţă personală, care constituiau o parte integrantă a sistemelor economice precedente. În Rusia caracterul progresist în această privinţă al capitalismului se manifestă deosebit de puternic, deoarece dependenţa personală a producătorului a existat la noi (în parte continuă să existe şi astăzi) nu numai în agricultură, dar şi în industria prelucrătoare („fabricile“ în care munceau iobagii), în industria extractivă şi siderurgică şi în industria peştelui <a href="javascript:void(0);" id="n30">[30]</a> etc. În comparaţie cu munca ţăranului dependent sau aservit, munca muncitorului salariat reprezintă în toate domeniile economiei naţionale un fenomen progresist. În al patrulea rând, capitalismul creează în mod necesar o mobilitate a populaţiei, mobilitate de care sistemele sociale anterioare ale economiei nu aveau nevoie şi care în cadrul acestora nu putea să capete proporţii cât de cât vaste. În al cincilea rând, capitalismul reduce neîntrerupt numărul populaţiei ocupate în agricultură (în care domină întotdeauna formele cele mai înapoiate ale relaţiilor social-economice) şi măreşte numărul marilor centre industriale. În al şaselea rând, societatea capitalistă sporeşte nevoia populaţiei de a se uni, de a se asocia, şi imprimă acestor asociaţii un caracter deosebit faţă de asociaţiile de altădată. Distrugând îngustele asociaţii corporatiste, locale, ale societăţii feudale, creând o concurenţă îndârjită, capitalismul scindează în acelaşi timp întreaga societate în grupuri mari de persoane care ocupă diferite poziţii în producţie şi dă un imbold puternic unirii în cadrul fiecăruia din aceste grupuri. În al şaptelea rând, toate schimbările menţionate ale vechii orânduiri economice, care sunt determinate de capitalism, duc în mod inevitabil şi la schimbarea fizionomiei spirituale a populaţiei. Dezvoltarea economică prin salturi, transformarea rapidă a metodelor de producţie şi imensa concentrare a producţiei, desfiinţarea tuturor formelor patriarhale şi de dependenţă personală în relaţii dintre oameni, mobilitatea populaţiei, influenţa marilor centre industriale etc., — toate acestea nu pot să nu ducă la o schimbare profundă a însăşi fizionomiei producătorilor, şi noi am avut deja prilejul să relevăm constatările corespunzătoare ale cercetătorilor ruşi.</p>', '<p><a id="p8"></a>Revenind la teoria economică narodnicistă, cu ai cărei reprezentanţi am fost nevoiţi să polemizăm mereu, putem rezuma în felul următor cauzele divergenţelor dintre noi. În primul rând, trebuie să constatăm că narodnicii înţeleg absolut greşit felul în care are loc în Rusia dezvoltarea capitalismului; de asemenea greşită este şi concepţia lor despre structura relaţiilor economice care au precedat în Rusia relaţiile capitaliste; totodată, din punctul nostru de vedere, este deosebit de important faptul că ei ignorează contradicţiile capitaliste din structura gospodăriei ţărăneşti (atât a celei agricole cât şi a celei neagricole). Mai departe, în ceea ce priveşte problema dacă capitalismul se dezvoltă în Rusia încet sau rapid, totul depinde de etapa cu care comparăm această dezvoltare. Dacă comparăm epoca precapitalistă din Rusia cu cea capitalistă (şi tocmai o astfel de comparaţie este necesară pentru rezolvarea justă a problemei), trebuie să considerăm dezvoltarea economiei sociale în condiţiile capitalismului ca fiind extrem de rapidă. Dacă însă comparăm acest ritm al dezvoltării cu acela care ar fi posibil în condiţiile nivelului actual al tehnicii şi culturii în general, trebuie să considerăm că dezvoltarea capitalismului în Rusia este într-adevăr lentă. Şi ea nu poate să nu fie lentă, pentru că în nici o ţară capitalistă n-au rămas într-un număr atât de mare instituţii din vremurile vechi, incompatibile cu capitalismul, instituţii care frânează dezvoltarea lui şi care înrăutăţesc extrem de mult situaţia producătorilor, făcând ca ei să sufere „nu numai din cauza dezvoltării producţiei capitaliste, ci şi din lipsa dezvoltării ei“. În sfârşit, <a id="cit2"></a>poate cea mai profundă cauză a divergenţelor noastre cu narodnicii este deosebirea de concepţii de bază asupra proceselor social-economice. Studiindu-le pe acestea din urmă, narodnicul trage de obicei cutare sau cutare concluzii moralizatoare; el nu consideră diferitele grupuri de persoane care participă la producţie drept făuritori ai cutărei sau cutărei forme de viaţă; el nu-şi propune scopul de a prezenta totalitatea relaţiilor social-economice ca un rezultat al relaţiilor dintre aceste grupuri, care au diferite interese şi diferite roluri istorice... <a id="cit3"></a>Şi dacă autorul acestor rânduri a izbutit să dea oarecare material pentru lămurirea acestor probleme, el poate să considere atunci că munca lui nu a fost zadarnică.</p>'],
'idChr': '1.03.05text',
'title': 'Capitolul al VIII-lea. Formarea pieţei interne',
'info': 'Dezvoltarea capitalismului în Rusia (1899)',
},
{'year': '1902',
'image': 'lenin2',
'content': ['<p class="right2" style="text-indent:0em"><a id="p0"></a>„...Lupta din cadrul partidului îi dă forţă şi vitalitate. Cea mai grăitoare dovadă de slăbiciune a unui partid o constituie dezlânarea lui şi ştergerea graniţelor precis conturate. Partidul se întăreşte prin curăţirea rândurilor sale...“</p>', '<p class="right2" style="text-align: center;"><a id="p1"></a>Din scrisoarea lui Lassalle către Marx din 24 iunie 1852</p>', '<p>\xa0</p>', '<h6 style="text-align: center;"><a id="p2"></a>I. Dogmatism şi „libertatea criticii“</h6>', '<p class="mid" style="text-align: center;"><a id="p3"></a>a) Ce înseamnă „libertatea criticii“?</p>', '<p><a id="p4"></a>„Libertatea criticii“ — aceasta este, fără îndoială, lozinca cea mai la modă în momentul de faţă şi cel mai des folosită în disputele dintre socialiştii şi democraţii din toate ţările. La prima vedere s-ar părea că e greu să-ţi imaginezi ceva mai ciudat decât aceste referiri solemne ale uneia dintre părţile oponente la libertatea criticii. E oare cu putinţă ca din mijlocul partidelor înaintate să se fi ridicat glasuri împotriva acestei legi constituţionale, care în majoritatea ţărilor europene asigură libertatea ştiinţei şi a cercetării ştiinţifice? „Aici ceva nu-i în regulă!“ — îşi va spune, desigur, orice om străin de această problemă care a auzit lozinca la modă repetată la toate răspântiile, dar care n-a pătruns încă fondul divergenţelor dintre oponenţi. „Lozinca aceasta este, pare-se, una dintre acele expresii convenţionale care, ca şi poreclele, sunt consfinţite prin folosire şi devin aproape nume comune“.</p>', '<p><a id="p5"></a>Într-adevăr, nu este pentru nimeni un secret că în rândurile social-democraţiei internaţionale contemporane <a href="javascript:void(0);" id="n31">[31]</a> s-au format două curente şi că lupta dintre ele ba se înteţeşte şi izbucneşte ca o flacără puternică, ba se domoleşte şi mocneşte sub cenuşa unor impresionante „rezoluţii de armistiţiu“. În ce constă „noul“ curent care are o atitudine „critică“ faţă de „vechiul“ marxism „dogmatic“, — aceasta <i>a spus-o</i> cât se poate de limpede Bernstein şi <i>a demonstrat-o</i> Millerand.</p>', '<p><a id="p6"></a>Social-democraţia trebuie să se transforme dintr-un partid al revoluţiei sociale într-un partid democratic al reformelor sociale. Bernstein a sprijinit această cerinţă politică cu un arsenal întreg de argumente şi considerente „noi“, destul de armonios închegate. El a negat posibilitatea de a fundamenta ştiinţific socialismul şi de a dovedi, din punctul de vedere al concepţiei materialiste a istoriei, necesitatea şi inevitabilitatea lui; a tăgăduit faptul că mizeria creşte, că are loc un proces de proletarizare şi că contradicţiile capitaliste se ascut; a declarat inconsistentă însăşi noţiunea de <i>„scop final“</i> şi a respins fără nici o rezervă ideea dictaturii proletariatului; a negat opoziţia principială dintre liberalism şi socialism; a negat <i>teoria luptei de clasă</i>, care, pretindea el, ar fi inaplicabilă la o societate strict democratică, condusă în conformitate cu voinţa majorităţii etc.</p>', '<p><a id="p7"></a>Aşadar, cerinţa unei cotituri hotărâte de la social-democraţia revoluţionară la social-reformismul burghez a fost însoţită de o cotitură nu mai puţin hotărâtă spre critica burgheză a tuturor ideilor fundamentale ale marxismului. Şi întrucât această critică împotriva marxismului se desfăşoară de multă vreme şi de la tribuna politică, şi de la catedra universitară, şi printr-un mare număr de broşuri, şi printr-o serie întreagă de tratate savante, dat fiind că, timp de decenii, întregul tineret din rândurile claselor culte a fost educat sistematic în spiritul acestei critici, nu e de mirare că „noul“ curent „critic“ din cadrul social-democraţiei a apărut, oarecum de la bun început, ca ceva desăvârşit, întocmai cum a ieşit Minerva din capul lui Jupiter. Sub aspectul conţinutului său, acest curent n-avea nevoie să se dezvolte şi să se formeze; el a fost de-a dreptul transplantat din literatura burgheză în cea socialistă.</p>', '<p><a id="p8"></a>Mai departe. Dacă pentru unii critica teoretică făcută de Bernstein şi aspiraţiile lui politice au rămas încă neclare, francezii au avut grija să demonstreze în mod concret „noua metodă“. Franţa şi-a justificat şi de data aceasta vechea ei reputaţie de „ţară în istoria căreia lupta de clasă a fost dusă, mai mult ca oriunde, până la sfârşitul decisiv“ (Engels, în prefaţa la lucrarea lui Marx: „Der 18 Brumaire“). Socialiştii francezi nu s-au apucat să teoretizeze, ci au trecut de-a dreptul la acţiune; condiţiile politice din Franţa, mai dezvoltate din punct de vedere democratic, le-au permis să treacă dintr-o dată la „bernsteinismul practic“ cu toate consecinţele lui. Millerand a oferit un minunat model de asemenea bernsteinism practic, — nu degeaba şi Bernstein şi Vollmar s-au repezit cu atâta zel să-l apere şi să-l laude pe Millerand! Într-adevăr: dacă social-democraţia este în fond pur şi simplu un partid al reformelor şi trebuie să aibă curajul de a recunoaşte aceasta pe faţă, atunci socialiştii nu numai că sunt în drept să intre într-un guvern burghez, dar chiar trebuie să tindă întotdeauna la aceasta. <a id="cit5"></a>Dacă democraţia înseamnă în fond desfiinţarea dominaţiei de clasă, de ce un ministru socialist să nu vrăjească întreaga lume burgheză cu cuvântările lui despre colaborarea dintre clase? De ce să nu rămână el în guvern chiar şi după ce asasinarea muncitorilor de către jandarmi a dovedit pentru a suta şi a mia oară adevăratul caracter al colaborării democratice dintre clase? De ce să nu participe personal la primirea ţarului, căruia acum socialiştii francezi nu-i mai spun altfel decât erou al cnutului, al spânzurătorii şi al deportării (knouteur, pendeur et déportateur)? Şi răsplata pentru această nespusă înjosire a socialismului care se scuipă singur în obraz în faţa întregii lumi, pentru pervertirea conştiinţei socialiste a maselor muncitoare — a singurei baze care ne poate asigura victoria —, răsplata pentru aceasta o constituie nişte <i>proiecte</i> bombastice de reforme mizere, atât de mizere încât chiar şi de la guvernele burgheze se putea obţine mai mult!</p>', '<p><a id="p9"></a>Numai cine închide dinadins ochii poate să nu vadă că noul curent „critic“ din cadrul socialismului nu este altceva decât o nouă varietate a <i>oportunismului</i>. Şi dacă judecăm oamenii nu după uniforma strălucitoare pe care şi-au pus-o singuri, nu după titlul răsunător pe care şi l-au luat ei înşişi, ci după ceea ce fac şi după ceea ce propovăduiesc ei în realitate, — atunci este limpede că „libertatea criticii“ înseamnă libertatea curentului oportunist în cadrul social-democraţiei, libertatea de a transforma social-democraţia într-un partid democratic al reformelor, libertatea de a infiltra în socialism idei burgheze şi elemente burgheze.</p>', '<p><a id="p10"></a>Libertatea e un cuvânt măreţ, dar sub steagul libertăţii industriei au fost duse cele mai prădalnice războaie, sub steagul libertăţii muncii au fost jefuiţi oamenii muncii. Aceeaşi falsitate lăuntrică se găseşte şi în folosirea actuală a expresiei „libertatea criticii“. <a id="cit6"></a>Nişte oameni cu adevărat convinşi că au făcut să progreseze ştiinţa ar cere nu libertatea noilor concepţii de a fiinţa alături de cele vechi, ci înlocuirea acestora din urmă prin cele dintâi. Iar vociferările care se aud astăzi: „trăiască libertatea criticii!“ prea ne fac să ne gândim la basmul cu butoiul gol.</p>', '<p><a id="p11"></a><a id="cit7"></a>Noi înaintăm în grup compact pe un drum abrupt şi anevoios, ţinându-ne strâns de mână. Suntem înconjuraţi din toate părţile de duşmani şi mai totdeauna suntem nevoiţi să păşim sub focul lor. Ne-am unit de bunăvoie, tocmai pentru a lupta împotriva duşmanilor şi a nu aluneca în mlaştina vecină, ai cărei locuitori de la bun început ne-au reproşat că ne-am unit într-un grup deosebit, alegând calea luptei, şi nu a împăciuirii. Şi iată că unii dintre noi încep să strige: să intrăm în această mlaştină! Iar când sunt mustraţi, răspund: cât sunteţi de înapoiaţi! Cum nu vă e ruşine să ne contestaţi libertatea de a vă chema pe un drum mai bun! — O, da, domnilor, sunteţi liberi nu numai să ne chemaţi, dar şi să vă duceţi unde vă place, fie chiar şi în mlaştină; ba chiar suntem de părere că adevăratul vostru loc e tocmai în mlaştină, şi suntem gata să facem tot ce ne stă în putinţă ca să vă ajutăm să <i>vă</i> mutaţi acolo. Numai că trebuie să daţi drumul mâinilor noastre, să nu vă agăţaţi de noi şi să nu întinaţi măreţul cuvânt de libertate, fiindcă şi noi suntem „liberi“ să mergem unde vrem, suntem liberi să luptăm nu numai împotriva mlaştinei, ci şi împotriva acelora care cotesc spre mlaştină!</p>', '<p>\xa0</p>', '<p class="mid" style="text-align: center;"><a id="p12"></a>b) Noii apărători ai „libertăţii criticii“</p>', '<p><a id="p13"></a>Şi iată că tocmai lozinca aceasta („libertatea criticii“) este solemn proclamată în ultima vreme de către „Rabocee Delo“ (nr. 10), organul „Uniunii social-democraţilor ruşi“ <a href="javascript:void(0);" id="n32">[32]</a> din străinătate, şi nu ca un postulat teoretic, ci ca o cerinţă politică, ca răspuns la întrebarea: „e oare cu putinţă unificarea organizaţiilor social-democrate care activează în străinătate?“ — „Pentru o unificare trainică este nevoie de libertatea criticii“ (pag. 36).</p>', '<p><a id="p14"></a>Din această declaraţie decurg două concluzii absolut precise: 1. „Rabocee Delo“ ia apărarea curentului oportunist din cadrul social-democraţiei internaţionale în general; 2. „Rabocee Delo“ revendică libertatea oportunismului în rândurile social-democraţiei ruse.</p>', '<table style="margin-left: auto; margin-right: auto;"><a id="p15"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p16"></a>c) Critica în Rusia</p>', '<p><a id="p17"></a>Din punctul de vedere de care ne ocupăm, principala particularitate a Rusiei constă în faptul că, pe de o parte, <i>însuşi începutul</i> mişcării muncitoreşti spontane şi, pe de altă parte, cotitura spre marxism a opiniei publice progresiste au fost marcate prin unirea unor elemente vădit eterogene sub un steag comun şi în vederea luptei împotriva duşmanului comun (concepţia social-politică învechită). Ne referim la luna de miere a „marxismului legal“. Acesta a fost în general un fenomen extrem de original, în a cărui posibilitate n-ar fi putut să creadă nimeni în deceniul al 9-lea sau începutul ultimului deceniu al secolului trecut. <a id="cit8"></a>Într-o ţară absolutistă, cu o presă complet încătuşată, în epoca unei reacţiuni politice feroce, care prigonea până şi cele mai slabe manifestări de nemulţumire politică şi de protest, îşi croieşte pe neaşteptate drum, într-o literatură <i>supusă cenzurii</i>, teoria marxismului revoluţionar, expusă într-o limbă esopică, dar inteligibilă pentru toţi cei pe care aceasta „îi interesează“. Guvernul era obişnuit să considere primejdioasă numai teoria curentului „Narodnaia Volea“ (revoluţionar), şi neobservând, cum se întâmplă de obicei, evoluţia ei lăuntrică, se bucura de <i>orice</i> critică îndreptată împotriva acestei teorii. Până să-şi dea seama guvernul, până când armata greoaie a cenzorilor şi a jandarmilor să descopere pe noul duşman şi să se năpustească asupra lui, a trecut o bună bucată de vreme (după socoteala noastră rusească). Şi în timpul acesta apăreau una după alta cărţi marxiste, se fondau reviste şi ziare marxiste, toţi deveneau, pe capete, marxişti, marxiştii erau tămâiaţi, marxiştilor li se făcea curte, editorii erau încântaţi de cererea neobişnuit de mare de cărţi marxiste. E de la sine înţeles că printre marxiştii începători înconjuraţi de această atmosferă ameţitoare erau şi destui din categoria unui „scriitor căruia i s-au urcat fumuri în cap“... <a href="javascript:void(0);" id="n33">[33]</a></p>', '<p><a id="p18"></a>În prezent despre această perioadă se poate vorbi cu calm, ca de una care aparţine trecutului. Nu este pentru nimeni un secret că înflorirea de scurtă durată a marxismului la suprafaţa literaturii noastre a fost determinată de alianţa unor elemente extremiste cu elemente foarte moderate. În fond, aceştia din urmă erau democraţi burghezi şi această concluzie (confirmată până la evidenţă de evoluţia lor „critică“ ulterioară), s-a impus unora încă de pe vremea când „alianţa“ era intactă. <a href="javascript:void(0);" id="n34">[34]</a></p>', '<p><a id="p19"></a>Şi dacă aşa stau lucrurile, oare cea mai mare răspundere pentru „confuzia“ de mai târziu nu o poartă tocmai social-democraţii revoluţionari care au intrat în această alianţă cu viitorii „critici“? Această întrebare, împreună cu răspunsul afirmativ, o auzim uneori din partea unor oameni care privesc problema într-un mod peste măsură de simplist. Dar aceşti oameni n-au câtuşi de puţin dreptate. Numai cine nu este sigur de el însuşi se poate teme de alianţe vremelnice, fie chiar şi cu oameni nesiguri; nici un partid politic n-ar putea exista fără asemenea alianţe. Iar unirea cu marxiştii legali a fost, în felul ei, prima alianţă într-adevăr politică a social-democraţiei ruse. Datorită acestei alianţe s-a ajuns uimitor de repede la victoria asupra narodnicismului şi la o foarte mare răspândire în lărgime a ideilor marxiste (deşi într-o formă vulgarizată). De altfel, alianţa n-a fost încheiată chiar fără nici un fel de „condiţii“. Dovadă: culegerea marxistă „Materiale cu privire la problema dezvoltării economice a Rusiei“, care a fost arsă de cenzură în 1895. Dacă acordul pe tărâm publicistic cu marxiştii legali poate fi comparat cu o alianţă politică, această carte poate fi comparată cu o convenţie politică.</p>', '<p><a id="p20"></a>Ruptura a fost provocată, bineînţeles, nu de faptul că „aliaţii“ s-au dovedit a fi democraţi burghezi. Dimpotrivă, reprezentanţii acestui curent sunt aliaţi fireşti şi de dorit ai social-democraţiei, în măsura în care este vorba de sarcinile ei democratice, puse pe primul plan de situaţia actuală a Rusiei. Dar condiţia necesară într-o asemenea alianţă este ca socialiştii să aibă deplina posibilitate de a dezvălui în faţa clasei muncitoare contradicţia antagonistă dintre interesele ei şi interesele burgheziei. Or, bernsteinismul şi curentul „critic“, la care au aderat pe capete majoritatea marxiştilor legali, au făcut să dispară această posibilitate şi au pervertit conştiinţa socialistă, vulgarizând marxismul, propovăduind teoria atenuării contradicţiilor sociale, declarând că ideea revoluţiei sociale şi a dictaturii proletariatului este o absurditate, reducând mişcarea muncitorească şi lupta de clasă la un trade-unionism îngust şi la o luptă „realistă“ pentru reforme mărunte şi treptate. Aceasta echivala pe deplin cu negarea, din partea democraţiei burgheze, a dreptului socialismului la independenţă şi, prin urmare, a dreptului său la existenţă; aceasta însemna în practică tendinţa de a face din mişcarea muncitorească, aflată în faza de început, un apendice al liberalilor.</p>', '<p><a id="p21"></a>Se-nţelege că în asemenea condiţii ruptura era necesară. Dar particularitatea „originală“ a Rusiei şi-a găsit expresia în faptul că această ruptură a însemnat pur şi simplu îndepărtarea social-democraţilor din publicistica „legală“, cea mai accesibilă tuturor şi cea mai răspândită. În această publicistică s-au cuibărit „foştii marxişti“, care au pornit la atac „sub semnul criticii“ şi au dobândit aproape monopolul „executării“ marxismului. Strigătele de „jos ortodoxia“ şi „trăiască libertatea criticii“ (pe care le-a reluat acum „Rabocee Delo“) au devenit dintr-o dată o modă. Şi acestei mode nu i-au rezistat nici cenzorii, nici jandarmii, după cum se vede din asemenea fapte ca apariţia a <i>trei</i> ediţii în limba rusă a cărţii celebrului Bernstein <a href="javascript:void(0);" id="n35">[35]</a> (de o celebritate herostratică), sau ca recomandarea de către Zubatov a cărţilor lui Bernstein, ale d-lui Prokopovici etc. („Iskra“ nr. 10). Social-democraţilor le revenea acum sarcina de a lupta împotriva noului curent, sarcină destul de grea ca atare şi pe care piedici pur exterioare o făceau nespus de grea. Dar acest curent nu se limita la domeniul publicisticii. Cotitura spre „critică“ a fost însoţită de înclinarea spre „economism“ a social-democraţilor practicieni.</p>', '<p><a id="p22"></a>Cum a apărut şi a devenit tot mai strânsă legătura şi interdependenţa dintre critica legală şi „economismul“ ilegal, această problemă interesantă ar putea forma obiectul unui articol separat. Noi ne mulţumim să relevăm aici existenţa neîndoielnică a acestei legături. Faimosul „Credo“ <a href="javascript:void(0);" id="n36">[36]</a> şi-a dobândit o celebritate bine meritată, tocmai pentru că a formulat făţiş această legătură şi a divulgat tendinţa politică fundamentală a „economismului“: muncitorii să ducă lupta economică (mai exact ar fi să se spună: lupta trade-unionistă, căci aceasta cuprinde şi politica specific muncitorească), iar intelectualii marxişti să se contopească cu liberalii în vederea „luptei“ politice. Activitatea trade-unionistă „în rândurile poporului“ a însemnat îndeplinirea primei jumătăţi, iar critica legală îndeplinirea celei de-a doua jumătăţi a acestei sarcini. Această declaraţie a fost o armă atât de minunată împotriva „economismului“, încât, dacă „Credo“ n-ar fi existat, el ar fi trebuit inventat.</p>', '<table style="margin-left: auto; margin-right: auto;"><a id="p23"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p24"></a>d) Engels despre însemnătatea luptei teoretice</p>', '<p><a id="p25"></a>„Dogmatismul, doctrinarismul“, „anchilozarea partidului — pedeapsă inevitabilă pentru încătuşarea gândirii“ — iată duşmanii împotriva cărora campionii „libertăţii criticii“ duc o luptă cavalerească în „Rabocee Delo“.</p>', '<table style="margin-left: auto; margin-right: auto;"><a id="p26"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p27"></a>Vedem, prin urmare, că frazele răsunătoare împotriva anchilozării gândirii etc. ascund o lipsă de preocupare şi o neputinţă în ceea ce priveşte dezvoltarea gândirii teoretice. Exemplul social-democraţilor ruşi ilustrează cum nu se poate mai pregnant un fenomen european general (de mult semnalat şi de marxiştii germani), şi anume că faimoasa libertate a criticii înseamnă nu înlocuirea unei teorii prin alta, ci o renunţare la orice teorie unitară şi bine chibzuită, înseamnă eclectism şi lipsă de principii. Cine cunoaşte cât de cât situaţia de fapt a mişcării noastre nu poate să nu vadă că larga răspândire a marxismului a fost însoţită de o oarecare scădere a nivelului teoretic. La mişcare, având în vedere însemnătatea ei practică şi succesele ei practice, au aderat mulţi oameni foarte puţin sau chiar de loc pregătiţi teoreticeşte. De aceea ne putem da seama de ce lipsă de tact dă dovadă „Rabocee Delo“ atunci când, cu un aer triumfător, invocă cuvintele lui Marx: „fiecare pas făcut de mişcarea reală este mai important decât o duzină de programe“. A repeta aceste cuvinte într-o epocă de disensiuni teoretice este ca şi cum cineva, văzând un cortegiu funebru, ar striga: „azi unul, mâine zece!“ De altfel cuvintele de mai sus sunt luate din scrisoarea lui Marx în legătură cu programul de la Gotha, scrisoare în care el <i>condamnă cu vehemenţă</i> eclectismul în formularea principiilor: dacă trebuie să vă uniţi — scria Marx fruntaşilor partidului —, atunci încheiaţi acorduri în vederea atingerii scopurilor practice ale mişcării, dar nu vă pretaţi la o târguială cu principiile, nu faceţi „concesii“ teoretice. Aceasta era ideea lui Marx; iar la noi se găsesc oameni care, în numele lui, caută să diminueze însemnătatea teoriei!</p>', '<p><a id="p28"></a><a id="cit82"></a>Fără teorie revoluţionară nu poate să existe nici mişcare revoluţionară. Oricât am insista asupra acestei idei, nu ar fi prea mult într-o perioadă când moda propovăduirii oportunismului merge mână în mână cu înclinaţia excesivă pentru formele cele mai înguste ale activităţii practice. Iar pentru social-democraţia rusă însemnătatea teoriei creşte datorită următoarelor trei împrejurări, care adeseori sunt date uitării: în primul rând, faptul că partidul nostru abia se încheagă, abia îşi formează fizionomia şi este încă departe de a-şi fi încheiat socotelile cu celelalte curente ale gândirii revoluţionare care ameninţă să abată mişcarea de la calea cea dreaptă. Dimpotrivă, tocmai timpul din urmă a fost marcat (aşa cum Akselrod le-a prezis-o de mult „economiştilor“) de o înviorare a curentelor revoluţionare nesocial-democrate. În asemenea condiţii, o greşeală, „neînsemnată“ la prima vedere, poate avea urmările cele mai dureroase, şi numai nişte miopi pot socoti discuţiile dintre fracţiuni şi delimitarea strictă a nuanţelor ca fiind inoportune sau de prisos. De consolidarea unei „nuanţe“ sau a alteia poate să depindă viitorul social-democraţiei pentru ani şi ani de zile.</p>', '<p><a id="p29"></a>În al doilea rând, mişcarea social-democrată este internaţională prin însăşi esenţa ei. Aceasta înseamnă nu numai că trebuie să luptăm împotriva şovinismului naţional. Aceasta înseamnă că şi mişcarea care începe într-o ţară tânără poate fi încununată cu succes numai cu condiţia ca ea să folosească experienţa celorlalte ţări. Pentru aceasta însă numai simpla cunoaştere a acestei experienţe sau simpla copiere a ultimelor rezoluţii nu sunt suficiente. Pentru aceasta este nevoie de priceperea de a aprecia critic această experienţă şi de a o verifica tu însuţi. Numai cine îşi dă seama ce proporţii uriaşe a luat mişcarea muncitorească contemporană şi cât de mult s-a ramificat, poate înţelege ce rezerve de forţe teoretice şi de experienţă politică (precum şi revoluţionară) sunt necesare pentru îndeplinirea acestei sarcini.</p>', '<p><a id="p30"></a>În al treilea rând, în faţa social-democraţiei ruse se pun asemenea sarcini naţionale cum nu s-au mai pus în faţa nici unui alt partid socialist din lume. Vom avea prilejul mai departe să vorbim despre obligaţiile politice şi organizatorice pe care ni le impune sarcina de a dezrobi întregul popor de sub jugul absolutismului. Acum însă vrem numai să arătăm că <i>rolul de luptător de avangardă îl poate îndeplini numai un partid călăuzit de o teorie înaintată</i>. Iar pentru ca cititorul să-şi facă o idee cât de cât concretă ce înseamnă aceasta, să-şi amintească de premergătorii social-democraţiei ruse, Herţen, Belinski, Cernîşevski şi strălucita pleiadă de revoluţionari din deceniul al 8-lea al secolului trecut; să se gândească la importanţa mondială pe care o capătă în prezent literatura rusă, să... dar e destul şi atât!</p>', '<p><a id="p31"></a>Vom cita observaţiile făcute în 1874 de Engels cu privire la importanţa teoriei în mişcarea social-democrată. Engels consideră că există nu două forme ale marii lupte a social-democraţiei (lupta politică şi cea economică) — cum e obiceiul să se considere la noi —, <i>ci trei, punând alături de ele şi lupta teoretică</i>. Sfaturile date de el mişcării muncitoreşti germane, care se întărise sub raport practic şi politic, sunt atât de instructive din punctul de vedere al problemelor şi disputelor actuale, încât nădăjduim că cititorul nu ne va lua în nume de rău acest lung extras din prefaţa broşurii „Der deutsche Bauernkrieg“ [„Războiul ţărănesc german“], devenită de mult o mare raritate bibliografică:</p>', '<p><a id="p32"></a>„Muncitorii germani au două avantaje esenţiale faţă de muncitorii din restul Europei. În primul rând, faptul că ei aparţin poporului cu cel mai dezvoltat spirit teoretic din Europa şi că au păstrat acest spirit teoretic, pe care aşa-numitele clase «culte» din Germania l-au pierdut aproape cu desăvârşire. Dacă n-ar fi fost precedat de filozofia germană, în special de filozofia lui Hegel, socialismul ştiinţific german, singurul socialism ştiinţific care a existat vreodată, n-ar fi apărut niciodată. Dacă muncitorii n-ar fi avut acest spirit teoretic, socialismul ştiinţific nu le-ar fi intrat niciodată atât de mult în sânge cum s-a întâmplat acum. Ce avantaj imens reprezintă acest fapt, o dovedeşte, pe de o parte, indiferenţa faţă de orice teorie, care este una dintre principalele cauze ce fac ca mişcarea muncitorească engleză să progreseze atât de încet, cu toată organizarea excelentă a diferitelor meserii, şi, pe de altă parte, confuzia şi şovăielile pe care le-a semănat proudhonismul, sub forma lui iniţială, printre francezi şi belgieni, şi sub forma caricaturizată pe care i-a dat-o Bakunin — printre spanioli şi italieni.</p>', '<p><a id="p33"></a>Al doilea avantaj constă în faptul că germanii au început aproape printre cei din urmă să participe la mişcarea muncitorească. După cum socialismul teoretic german nu va uita niciodată că se sprijină pe umerii lui Saint-Simon, Fourier şi Owen — trei gânditori care, cu toate fanteziile şi cu tot utopismul doctrinelor lor, se numără printre minţile cele mai de seamă ale tuturor timpurilor şi care au anticipat în mod genial nenumărate adevăruri a căror justeţe noi o dovedim acum în mod ştiinţific —, tot astfel mişcarea muncitorească germană practică nu trebuie să uite niciodată că s-a dezvoltat sprijinindu-se pe mişcarea engleză şi franceză, că a avut posibilitatea să beneficieze pur şi simplu de experienţa pe care acestea au plătit-o atât de scump, să evite acum greşelile lor, care, în majoritatea cazurilor, atunci n-au putut fi evitate. Unde am fi noi acum fără modelul trade-unionurilor engleze şi al luptelor politice ale muncitorilor francezi, fără giganticul impuls pe care l-a dat în special Comuna din Paris?</p>', '<p><a id="p34"></a>Trebuie să recunoaştem că muncitorii germani au ştiut să folosească cu o rară pricepere avantajele situaţiei lor. Pentru prima oară de când există o mişcare muncitorească, lupta se duce în mod unitar, coerent şi sistematic în cele trei direcţii ale ei: cea teoretică, cea politică şi cea practic-economică (împotrivirea faţă de capitalişti). În acest atac, ca să zicem aşa, concentric stă forţa şi invincibilitatea mişcării germane.</p>', '<p><a id="p35"></a>Pe de o parte, datorită situaţiei lor avantajoase, pe de altă parte ca urmare a particularităţilor insulare ale mişcării engleze şi înăbuşirii prin violenţă a celei franceze, muncitorii germani au ajuns în momentul de faţă în fruntea luptei proletare. Cât timp le vor permite evenimentele să ocupe acest post de onoare nu se poate prevedea. Sperăm însă că, atâta timp cât îl vor ocupa, ei îşi vor îndeplini cum se cuvine obligaţiile ce decurg de aici. Pentru aceasta este necesar un efort dublu în toate domeniile luptei şi agitaţiei. Îndeosebi va fi datoria conducătorilor de a se lămuri din ce în ce mai mult asupra tuturor problemelor teoretice; de a se elibera din ce în ce mai mult de sub influenţa frazelor tradiţionale, care aparţin vechii concepţii despre lume, şi de a avea întotdeauna în vedere că, de când a devenit o ştiinţă, socialismul cere să şi fie tratat ca o ştiinţă, adică să fie studiat. Ei vor trebui să depună tot mai mult zel pentru ca conştiinţa astfel dobândită şi mereu mai luminată să devină un bun al masei muncitorilor, iar partidul, ca şi sindicatele, să devină organizaţii tot mai închegate...</p>', '<p><a id="p36"></a>...Dacă muncitorii germani vor merge tot astfel înainte pe acest drum, ei nu vor merge în fruntea mişcării — de altfel nici nu este în interesul mişcării ca muncitorii unei singure naţiuni să meargă în fruntea ei —, dar vor ocupa un loc de cinste în rândul luptătorilor; şi dacă încercări neaşteptat de grele sau evenimente mari le vor cere mai mult curaj, mai multă hotărâre şi energie, ei vor fi pe deplin pregătiţi pentru aceasta“.</p>', '<p><a id="p37"></a>Cuvintele lui Engels s-au dovedit a fi profetice. Câţiva ani mai târziu muncitorii germani au avut de înfruntat pe neaşteptate încercări grele sub forma legii excepţionale împotriva socialiştilor. Şi muncitorii germani le-au întâmpinat într-adevăr pe deplin pregătiţi şi au reuşit să iasă biruitori din aceste încercări.</p>', '<p><a id="p38"></a>Proletariatul rus va avea de înfruntat încercări incomparabil mai grele. El va trebui să lupte împotriva unui monstru, faţă de care legea excepţională dintr-o ţară constituţională pare un adevărat pigmeu. <a id="cit9"></a>Istoria a pus acum în faţa noastră o sarcină imediată, care este <i>cea mai revoluţionară</i> dintre toate sarcinile <i>imediate</i> ale proletariatului din oricare altă ţară. Îndeplinirea acestei sarcini, doborârea celui mai puternic bastion al reacţiunii nu numai europene, dar (putem spune acum) şi asiatice, ar face din proletariatul rus avangarda proletariatului revoluţionar internaţional. Şi suntem îndreptăţiţi să credem că vom dobândi acest titlu de onoare, pe care l-au meritat încă înaintaşii noştri, revoluţionarii din deceniul al 8-lea, dacă vom şti să insuflăm mişcării noastre, care este de o mie de ori mai largă şi mai profundă, aceeaşi hotărâre şi energie plină de abnegaţie.\r\n</p>'],
'idChr': '1.04.01text',
'title': 'I. Dogmatism şi „libertatea criticii“',
'info': 'Ce-i de făcut? (1902)',
},
{'year': '1902',
'image': 'lenin2',
'content': ['<h6 style="text-align: center;"><a id="p0"></a>II. Spontaneitatea maselor şi conştiinţa social-democraţiei</h6>', '<p><a id="p1"></a>Am spus că trebuie să insuflăm mişcării noastre, care este cu mult mai largă şi mai profundă decât mişcarea din deceniul al 8-lea, aceeaşi hotărâre şi energie plină de abnegaţie pe care a avut-o mişcarea de atunci. Într-adevăr, până acum se pare că nimeni încă nu s-a îndoit de faptul că forţa mişcării contemporane constă în deşteptarea maselor (şi, în primul rând, a proletariatului industrial), iar slăbiciunea ei — în neîndestulătoarea conştiinţă şi iniţiativă a conducătorilor revoluţionari.</p>', '<p><a id="p2"></a>Dar în ultima vreme s-a făcut o descoperire uluitoare, care ameninţă să răstoarne toate părerile dominante până acum în problema dată. Această descoperire a fost făcută de „Rabocee Delo“, care, polemizând cu „Iskra“ şi cu „Zarea“, <a href="javascript:void(0);" id="n37">[37]</a> nu s-a mulţumit numai cu obiecţii de amănunt, ci a încercat să găsească „divergenţei generale“ o rădăcină mai adâncă, şi anume „aprecierea diferită a însemnătăţii <i>relative</i> a elementului spontan şi a celui conştient «dirijat»“. Capul de acuzare al revistei „Rabocee Delo“ sună astfel: <i>„subaprecierea însemnătăţii elementului obiectiv sau spontan al dezvoltării“</i>. <a href="javascript:void(0);" id="n38">[38]</a> La aceasta noi răspundem: chiar dacă polemica cu „Iskra“ şi „Zarea“ n-ar avea absolut nici un alt rezultat decât acela de a fi îmboldit revista „Rabocee Delo“ să ajungă la ideea acestei „divergenţe generale“, acest unic rezultat ar fi suficient pentru a ne da o mare satisfacţie, căci această teză este deosebit de semnificativă şi pune într-o lumină deosebit de vie întreaga esenţă a actualelor divergenţe teoretice şi politice dintre social-democraţii ruşi.</p>', '<p><a id="p3"></a>Iată de ce problema raportului dintre conştiinţă şi spontaneitate prezintă un imens interes general şi asupra acestei probleme trebuie să insistăm în modul cel mai amănunţit.</p>', '<p>\xa0</p>', '<p class="mid" style="text-align: center;"><a id="p4"></a>a) Începutul avântului spontan</p>', '<p><a id="p5"></a>În capitolul precedent am relevat că pe la mijlocul ultimului deceniu al secolului trecut atracţia pentru teoria marxistă devenise <i>un fenomen general</i> în rândurile tineretului rus cult. Un caracter tot atât de general au luat, cam tot pe atunci, şi grevele muncitoreşti după vestitul război industrial din Petersburg din anul 1896. Răspândirea lor pe tot cuprinsul Rusiei este o dovadă evidentă a adâncimii mişcării populare care lua din nou avânt. Şi dacă e să vorbim de „elementul spontan“, desigur că spontană trebuie considerată în primul rând tocmai această mişcare grevistă. Dar există spontaneitate şi spontaneitate. Greve au fost în Rusia şi în deceniul al 8-lea, şi în al 7-lea (ba chiar şi în prima jumătate a secolului al XIX-lea), însoţite de distrugeri „spontane“ de maşini etc. În comparaţie cu aceste „răzvrătiri“, despre grevele din anii 1890—1900 se poate spune chiar că erau „conştiente“, atât de important este pasul înainte pe care l-a făcut în acest răstimp mişcarea muncitorească. Aceasta dovedeşte că „elementul spontan“ nu este în fond altceva decât <i>forma embrionară</i> a conştiinţei. Şi chiar răzvrătirile primitive exprimau o oarecare trezire a conştiinţei: muncitorii începeau să piardă credinţa străveche în imuabilitatea rânduielilor care-i apăsau, începeau... nu zic să înţeleagă, dar să simtă necesitatea unei împotriviri colective şi o rupeau hotărât cu supunerea de rob faţă de stăpânire. Totuşi, asta era mai mult o manifestare a deznădejdii şi a dorinţei de răzbunare decât <i>o luptă</i>. În grevele din anii 1890—1900 se observă mult mai multe licăriri de conştiinţă: se formulează anumite revendicări, se chibzuieşte dinainte care-i momentul mai prielnic, se discută cazuri şi exemple cunoscute din alte părţi etc. Dacă răzvrătirile însemnau numai revolta unor oameni asupriţi, în grevele sistematice îşi găseau expresia germeni ai luptei de clasă, dar nu mai mult decât germeni. Aceste greve, privite ca atare, reprezentau o luptă trade-unionistă, dar nu încă social-democrată; ele marcau trezirea antagonismului dintre muncitori şi patroni, dar muncitorii nu aveau şi nici nu puteau să aibă conştiinţa contradicţiilor de neîmpăcat dintre interesele lor şi întreaga orânduire politică şi socială actuală, adică o conştiinţă social-democrată. Din acest punct de vedere, grevele din anii 1890—1900, cu toate că însemnau un progres uriaş în comparaţie cu „răzvrătirile“, rămâneau o mişcare pur spontană.</p>', '<p><a id="p6"></a>Am spus că muncitorii <i>nici nu puteau să aibă</i> o conştiinţă social-democrată. Ea le putea fi adusă numai din afară. Istoria tuturor ţărilor arată că numai prin forţe proprii clasa muncitoare nu-şi poate forma decât o conştiinţă trade-unionistă, adică convingerea necesităţii de a se uni în sindicate, de a lupta împotriva patronilor, de a lupta pentru a obţine de la guvern cutare sau cutare lege necesară muncitorilor etc. <a href="javascript:void(0);" id="n39">[39]</a> Învăţătura socialistă însă s-a dezvoltat din teoriile filozofice, istorice şi economice pe care le-au elaborat reprezentanţii culţi ai claselor avute, intelectualii. Fondatorii socialismului ştiinţific modern, Marx şi Engels, au aparţinut şi ei, prin situaţia lor socială, intelectualităţii burgheze. La fel şi în Rusia, învăţătura teoretică a social-democraţiei a apărut cu totul independent de creşterea spontană a mişcării muncitoreşti, a apărut ca un rezultat firesc şi inevitabil al dezvoltării gândirii intelectualităţii revoluţionare socialiste. În perioada de care este vorba, adică pe la mijlocul ultimului deceniu al secolului trecut, această învăţătură nu numai că devenise programul pe deplin închegat al grupului „Eliberarea muncii“, dar câştigase de partea ei majoritatea tineretului revoluţionar din Rusia.</p>', '<p><a id="p7"></a>Aşadar, existau atât o trezire spontană a maselor muncitoare, trezire la o viaţă conştientă şi la o luptă conştientă, cât şi un tineret revoluţionar care era înarmat cu teoria social-democrată şi care tindea să se apropie de muncitori. În legătură cu aceasta e deosebit de important să relevăm un fapt, adeseori uitat (şi relativ puţin cunoscut), şi anume că <i>primii</i> social-democraţi din această perioadă, <i>care se ocupau cu multă râvnă de agitaţia economică</i> (şi în această privinţă ţineau în totul seama de sfaturile cu adevărat folositoare cuprinse în broşura „Despre agitaţie“, care pe atunci circula încă în manuscris), nu numai că nu considerau această agitaţie drept unica lor sarcină, dar, dimpotrivă, au formulat <i>chiar de la început</i> şi sarcinile istorice cele mai largi ale social-democraţiei ruse în general şi sarcina răsturnării absolutismului în special. Aşa, de pildă, grupul de social-democraţi din Petersburg care a întemeiat „Uniunea de luptă pentru eliberarea clasei muncitoare“ a întocmit încă la sfârşitul anului 1895 primul număr al unui ziar intitulat „Rabocee Delo“. Acest număr, când era complet gata pentru tipar, a fost confiscat de jandarmi în cursul percheziţiei făcute în noaptea de 8 spre 9 decembrie 1895 la unul dintre membrii grupului, Anatolii Aleksandrovici Vaneev, <a href="javascript:void(0);" id="n40">[40]</a> astfel încât publicaţiei „Rabocee Delo“, în prima sa formă, nu i-a fost dat să apară. Articolul de fond al acestui ziar (pe care, poate, peste vreo 30 de ani o „Russkaia Starina“ <a href="javascript:void(0);" id="n41">[41]</a> oarecare îl va dezgropa din arhivele departamentului poliţiei) expunea sarcinile istorice ale clasei muncitoare din Rusia, punând în fruntea acestor sarcini cucerirea libertăţii politice. Ziarul mai conţinea articolul „La ce se gândesc miniştrii noştri?“, în care se vorbea despre devastarea de către poliţie a Comitetelor de alfabetizare, şi o serie de corespondenţe nu numai din Petersburg, dar şi din alte localităţi ale Rusiei (de pildă, o corespondenţă în legătură cu măcelărirea muncitorilor din gubernia Iaroslavl). <a href="javascript:void(0);" id="n42">[42]</a> Aşadar, această, dacă nu ne înşelăm, „primă încercare“ a social-democraţilor ruşi din ultimul deceniu al secolului al XIX-lea nu era un ziar cu caracter îngust local, şi cu atât mai puţin cu caracter „economist“, ci un ziar care căuta să unească lupta grevistă cu mişcarea revoluţionară îndreptată împotriva absolutismului şi să asigure social-democraţiei sprijinul tuturor celor asupriţi de politica obscurantismului reacţionar. Şi oricine cunoaşte cât de cât starea mişcării din acea vreme nu se va îndoi că un astfel de ziar ar fi fost primit cu toată simpatia atât de muncitorii din capitală cât şi de intelectualitatea revoluţionară şi ar fi cunoscut cea mai largă răspândire. Iar dacă această iniţiativă a suferit un insucces, de aici nu reiese decât că social-democraţii din acea perioadă s-au dovedit a nu fi în stare să satisfacă cerinţă imperioasă a momentului, din cauză că nu aveau destulă experienţă revoluţionară şi pregătire practică. Acelaşi lucru trebuie să spunem şi despre „S.P.B. Rabocii Listok“ <a href="javascript:void(0);" id="n43">[43]</a> şi mai cu seamă despre „Raboceaia Gazeta“ şi despre „Manifestul“ Partidului muncitoresc social-democrat din Rusia, întemeiat în primăvara anului 1898. Se înţelege de la sine că nici prin cap nu ne trece să învinuim pe militanţii de atunci pentru această lipsă de pregătire. Dar pentru a putea folosi experienţa mişcării şi pentru a trage din această experienţă învăţăminte practice, trebuie să fim pe deplin conştienţi de cauzele şi de însemnătatea unui neajuns sau ale altuia. De aceea e extrem de important să stabilim că o parte (poate chiar majoritatea) a social-democraţilor, care au activat în anii 1895—1898, socoteau pe bună dreptate că e cu putinţă să formuleze chiar atunci, chiar la începutul mişcării „spontane“, un program foarte larg şi o tactică de luptă. <a href="javascript:void(0);" id="n44">[44]</a> Lipsa de pregătire a majorităţii revoluţionarilor însă, fiind un fenomen cu totul firesc, nu putea trezi prea multă îngrijorare. Din moment ce sarcinile erau just formulate, din moment ce exista suficientă energie pentru a repeta încercările de a îndeplini aceste sarcini, insuccesele trecătoare nu constituiau o mare nenorocire. Experienţa revoluţionară şi iscusinţa organizatorică sunt însuşiri care se dobândesc. E destul să vrei să-ţi cultivi însuşirile necesare! E destul să fii conştient de lipsurile tale, căci în activitatea revoluţionară aceasta înseamnă că lipsurile sunt mai mult decât pe jumătate îndreptate!</p>', '<p><a id="p8"></a>Dar ceea ce nu constituia o mare nenorocire a devenit o adevărată nenorocire atunci când această conştiinţă a început să se întunece (şi ea fusese foarte vie la militanţii grupurilor amintite mai sus), atunci când s-au ivit oameni, ba chiar şi organe social-democrate, care erau gata să prezinte lipsurile drept virtuţi, care încercau chiar să fundamenteze din punct de vedere <i>teoretic servilismul şi ploconirea lor în faţa spontaneităţii</i>. E timpul să facem bilanţul acestui curent, al cărui conţinut e foarte inexact caracterizat prin termenul de „economism“, un termen prea îngust pentru definirea lui.</p>', '<p>\xa0</p>', '<p class="mid" style="text-align: center;"><a id="p9"></a>b) Ploconirea în faţa spontaneităţii. „Raboceaia Mîsl“</p>', '<table style="margin-left: auto; margin-right: auto;"><a id="p10"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p11"></a>În al doilea rând, chiar de la prima manifestare publicistică a „economismului“ putem observa fenomenul — cum nu se poate mai specific şi extrem de caracteristic pentru înţelegerea tuturor divergenţelor din rândurile social-democraţilor de astăzi — că partizanii „mişcării pur muncitoreşti“, adepţii înflăcăraţi ai unei legături cât se poate de strânse şi de „organice“ (expresia este a revistei „Rabocee Delo“) cu lupta proletară, adversarii oricărei intelectualităţi nemuncitoreşti (chiar dacă este vorba de intelectualitatea socialistă), sunt nevoiţi, pentru a-şi apăra poziţia, să recurgă la argumentele „numai trade-unioniste“ ale <i>burghezilor</i>. Aceasta ne dovedeşte că „Raboceaia Mîsl“, chiar de la începutul existenţei ei, a pornit — fără să-şi dea nici ea seama de acest lucru — să înfăptuiască programul „Credo“-ului. Aceasta dovedeşte (lucru pe care „Rabocee Delo“ nu poate să-l înţeleagă cu nici un chip) că <i>orice</i> ploconire în faţa spontaneităţii mişcării muncitoreşti, orice diminuare a rolului „elementului conştient“, a rolului social-democraţiei <i>înseamnă</i> implicit — <i>absolut independent de faptul dacă cel care diminuează acest rol o doreşte sau nu</i> — <i>o creştere a influenţei ideologiei burgheze asupra muncitorilor</i>. Toţi cei care vorbesc despre „supraaprecierea ideologiei“, <a href="javascript:void(0);" id="n45">[45]</a> despre exagerarea rolului elementului conştient <a href="javascript:void(0);" id="n46">[46]</a> etc. îşi închipuie că mişcarea pur-muncitorească ar putea ea însăşi să-şi formeze şi îşi va forma o ideologie proprie, cu singura condiţie ca muncitorii „să-şi smulgă soarta din mâinile conducătorilor“. Dar aceasta e o eroare profundă. În completarea celor spuse mai sus, vom mai cita şi cuvintele foarte juste şi foarte importante spuse de K. Kautsky cu privire la proiectul noului program al partidului social-democrat austriac: <a href="javascript:void(0);" id="n47">[47]</a></p>', '<blockquote><a id="p12"></a>„Mulţi dintre criticii noştri revizionişti cred că Marx a susţinut că dezvoltarea economică şi lupta de clasă creează nu numai condiţiile pentru producţia socialistă, dar în mod nemijlocit generează şi <i>conştiinţa</i> (subliniat de K.K.) necesităţii ei. Şi aceşti critici obiectează că Anglia, ţara cu cea mai înaltă dezvoltare capitalistă, este cea mai străină de această conştiinţă. Din examinarea proiectului, s-ar putea deduce că şi comisia care a elaborat programul austriac împărtăşeşte acest punct de vedere pretins ortodox marxist şi respins în modul arătat. În proiect se spune: «Cu cât dezvoltarea capitalismului face să crească rândurile proletariatului, cu atât mai mult proletariatul este silit şi capătă posibilitatea de a duce lupta împotriva capitalismului. El ajunge la conştiinţa» posibilităţii şi necesităţii socialismului. Aşadar, conştiinţa socialistă e prezentată aici ca o urmare necesară şi directă a luptei de clasă proletare. Or, această părere este absolut greşită. Fireşte că socialismul, ca teorie, îşi are, la fel ca şi lupta de clasă a proletariatului, rădăcinile în relaţiile economice moderne, că decurge, la fel ca şi aceasta, din lupta împotriva sărăciei şi mizeriei maselor, generate de capitalism; dar socialismul şi lupta de clasă iau naştere una alături de cealaltă şi nu una din cealaltă, ele iau naştere pe baza unor premise diferite. Conştiinţa socialistă modernă poate lua naştere numai pe baza unor cunoştinţe profunde ştiinţifice. Într-adevăr, ştiinţa economică modernă este o condiţie a producţiei socialiste tot aşa ca şi, să zicem, tehnica modernă; iar proletariatul, oricât ar dori, nu poate crea nici una, nici alta; amândouă se nasc din procesul social modern. Exponentul ştiinţei nu este proletariatul, ci <i>intelectualitatea burgheză</i> (subliniat de K.K.): căci şi socialismul modern s-a născut în mintea unora dintre membrii acestei pături, şi ei l-au transmis proletarilor celor mai ridicaţi din punct de vedere intelectual, care îl introduc apoi acolo unde condiţiile o permit, în lupta de clasă a proletariatului. Conştiinţa socialistă este, aşadar, ceva introdus din afară (von aussen Hineingetragenes) în lupta de clasă a proletariatului, iar nu ceva care se naşte în mod spontan (urwüchsig) din ea. În conformitate cu aceasta, vechiul program de la Hainfeld spunea pe bună dreptate că sarcina social-democraţiei este de a introduce în rândurile proletariatului (textual: a umple proletariatul) <i>conştiinţa</i> situaţiei sale şi conştiinţa sarcinilor sale. N-ar fi nevoie de acest lucru dacă această conştiinţă ar decurge de la sine din lupta de clasă. Or, noul proiect de program a luat această teză din vechiul program şi a lipit-o de teza citată mai sus. Dar prin aceasta s-a rupt cu desăvârşire firul ideii...“</blockquote>', '<p><a id="p13"></a><a id="cit10"></a>Dacă nici vorbă nu poate fi de o ideologie proprie elaborată de masele muncitoreşti înseşi în cursul mişcării lor, <a href="javascript:void(0);" id="n48">[48]</a> atunci problema se poate pune <i>numai astfel:</i> ideologie burgheză sau ideologie socialistă. În această privinţă nu există cale de mijloc (pentru că omenirea n-a elaborat nici un fel de „a treia“ ideologie; şi, în general, într-o societate sfâşiată de contradicţii de clasă nu poate exista niciodată o ideologie în afară de clase sau deasupra claselor). De aceea <a id="cit11"></a><i>orice</i> diminuare a ideologiei socialiste, orice <i>îndepărtare</i> de ea înseamnă implicit o întărire a ideologiei burgheze. Se vorbeşte de spontaneitate. Dar dezvoltarea <i>spontană</i> a mişcării muncitoreşti duce tocmai la subordonarea ei faţă de ideologia burgheză, <i>are loc tocmai potrivit programului</i> „Credo“-ului, pentru că mişcarea muncitorească spontană este trade-unionism, este Nur-Gewerkschaftlerei, iar trade-unionism nu înseamnă altceva decât înrobirea ideologică a muncitorilor de către burghezie. De aceea sarcina noastră, sarcina social-democraţiei, este de <i>a lupta împotriva spontaneităţii</i>, de <i>a abate</i> mişcarea muncitorească de la tendinţa ei spontană trade-unionistă de a se pune sub aripa burgheziei şi a o atrage sub aripa social-democraţiei revoluţionare. De aceea afirmaţia autorilor scrisorii „economiste“ din nr. 12 al „Iskrei“, că nici un efort al ideologilor celor mai inspiraţi nu poate să abată mişcarea muncitorească de pe calea determinată de influenţa reciprocă dintre elementele materiale şi mediul material, <i>echivalează pe deplin</i> cu o <i>renunţare la socialism</i>. Şi dacă autorii acestei scrisori ar fi în stare să se gândească până la capăt, fără teamă şi consecvent la ceea ce spun, aşa cum trebuie să-şi aprofundeze bine ideile oricine păşeşte pe arena activităţii publicistice şi sociale, nu le-ar rămâne altceva de făcut decât „să-şi încrucişeze pe piept braţele lor inutile“ şi... şi să cedeze câmpul de acţiune celor de teapa d-lor Struve şi Prokopovici, care trag mişcarea muncitorească „pe linia minimei rezistenţe“, adică pe linia trade-unionismului burghez, sau celor de teapa d-lui Zubatov, <a href="javascript:void(0);" id="n49">[49]</a> care o trag pe linia „ideologiei“ jandarmo-popeşti.</p>', '<p><a id="p14"></a>Amintiţi-vă de exemplul Germaniei. În ce consta meritul istoric al lui Lassalle faţă de mişcarea muncitorească din Germania? în faptul că <i>a abătut</i> această mişcare de pe calea trade-unionismului şi a cooperativismului progresist, pe care se îndrepta în mod spontan <i>(cu participarea binevoitoare a lui Schulze-Delitzsch şi a celor de teapa lor)</i>. Pentru îndeplinirea acestei sarcini a fost nevoie de ceva care nu aduce nici pe departe cu vorbăria despre subaprecierea elementului spontan, despre tactica-proces, despre interacţiunea dintre elemente şi mediu etc. Pentru aceasta a fost nevoie de <i>o luptă înverşunată împotriva spontaneităţii</i>, şi numai ca urmare a acestei lupte, care a durat ani şi ani de zile, s-a obţinut, de pildă, ca populaţia muncitorească din Berlin, dintr-un sprijin al partidului progresist, să ajungă unul dintre cele mai puternice bastioane ale social-democraţiei. Şi lupta aceasta n-a încetat de fel nici până în prezent (cum ar putea să creadă cei care studiază istoria mişcării muncitoreşti germane după Prokopovici, iar filozofia ei după Struve). Şi acum clasa muncitoare germană este, dacă ne putem exprima astfel, împărţită între câteva ideologii: o parte dintre muncitori sunt grupaţi în sindicatele catolice şi monarhiste, o alta în cele hirsch-dunkeriste, <a href="javascript:void(0);" id="n50">[50]</a> înfiinţate de admiratorii burghezi ai trade-unionismului englez, iar a treia parte — în sindicatele social-democrate. Această ultimă parte e incomparabil mai numeroasă decât toate celelalte; dar ideologia social-democrată a putut să dobândească şi va putea să păstreze această întâietate numai printr-o luptă neobosită împotriva tuturor celorlalte ideologii.</p>', '<p><a id="p15"></a>Dar — va întreba cititorul — de ce mişcarea spontană, mişcarea pe linia minimei rezistenţe, duce neapărat la dominaţia ideologiei burgheze? Pentru simplul motiv că ideologia burgheză, prin originea ei, este cu mult mai veche decât cea socialistă, că ea este elaborată mai multilateral şi dispune de <i>infinit</i> mai multe mijloace de răspândire. <a href="javascript:void(0);" id="n51">[51]</a> Şi de aceea, cu cât într-o ţară oarecare mişcarea socialistă este mai tânără, cu atât mai energică trebuie să fie lupta împotriva tuturor încercărilor de a statornici ideologia nesocialistă, cu atât mai hotărât trebuie să fie puşi în gardă muncitorii împotriva răilor sfătuitori care ţipă împotriva „supraaprecierii elementului conştient“ etc. Autorii scrisorii „economiste“ tună şi fulgeră, la unison cu „Rabocee Delo“, împotriva intoleranţei caracteristice perioadei de copilărie a mişcării. La aceasta noi vom răspunde: da, mişcarea noastră se găseşte într-adevăr în perioada copilăriei şi, ca să se maturizeze mai repede, ea trebuie tocmai să înveţe să fie intolerantă faţă de cei ce îi frânează creşterea prin ploconirea lor în faţa spontaneităţii. Nimic nu e mai ridicol şi mai dăunător decât să-ţi dai aere de bătrân care a trecut de mult prin toate fazele hotărâtoare ale luptei!</p>', '<p><a id="p16"></a>În al treilea rând, primul număr al ziarului „Raboceaia Mîsl“ ne dovedeşte că denumirea de „economism“ (la care nu ne gândim, bineînţeles, să renunţăm, căci într-un fel sau altul această denumire s-a şi statornicit) nu redă destul de exact esenţa noului curent. „Raboceaia Mîsl“ nu neagă în mod absolut lupta politică: în statutul casei muncitoreşti, publicat în nr. 1 al ziarului „Raboceaia Mîsl“, se vorbeşte de luptă împotriva guvernului. Numai că „Raboceaia Mîsl“ consideră că „politicul urmează întotdeauna cu supunere economicul“ (iar „Rabocee Delo“ prezintă o variantă a acestei teze, susţinând în programul ei că „în Rusia, mai mult decât în oricare altă ţară, lupta economică <i>e indisolubil</i> legată de lupta politică“). Aceste teze ale publicaţiilor „Raboceaia Mîsl“ şi „Rabocee Delo“ sunt cu desăvârşire greşite <i>dacă prin politică se înţelege politica social-democrată</i>. Foarte des lupta economică a muncitorilor e legată (deşi nu indisolubil) de politica burgheză, clericală etc., după cum am văzut mai înainte. Tezele lui „Rabocee Delo“ sunt juste dacă prin politică se înţelege politica trade-unionistă, adică năzuinţa comună tuturor muncitorilor de a lupta pentru a obţine de la stat anumite măsuri îndreptate împotriva mizeriei inerente situaţiei lor, dar care încă nu înlătură această situaţie, adică nu desfiinţează subordonarea muncii faţă de capital. Această năzuinţă e într-adevăr comună şi trade-unionurilor engleze, care sunt ostile socialismului, şi muncitorilor catolici, şi muncitorilor „zubatovişti“ etc. Există politică şi politică. Vedem, aşadar, că şi în ceea ce priveşte lupta politică, la „Raboceaia Mîsl“ se constată nu atât o negare a acestei lupte, cât o ploconire în faţa <i>spontaneităţii</i> ei, în faţa lipsei ei de conştiinţă. Recunoscând pe deplin lupta politică (mai bine zis: dezideratele şi revendicările politice ale muncitorilor) născută în mod spontan din însăşi mişcarea muncitorescă, „Raboceaia Mîsl“ renunţă cu desăvârşire la <i>elaborarea de sine stătătoare</i> a unei <i>politici</i> specific <i>social-democrate</i> care să corespundă sarcinilor generale ale socialismului şi condiţiilor actuale din Rusia. Mai jos vom arăta că aceeaşi greşeală o face şi „Rabocee Delo“.</p>', '<p>\xa0</p>', '<p class="mid" style="text-align: center;"><a id="p17"></a>c) „Grupul autoeliberării“ <a href="javascript:void(0);" id="n52">[52]</a> şi „Rabocee Delo“</p>', '<p><a id="p18"></a>Am analizat atât de amănunţit articolul de fond puţin cunoscut, şi astăzi aproape uitat, din primul număr al ziarului „Raboceaia Mîsl“, pentru că el a exprimat, cel dintâi şi în modul cel mai sugestiv, acel torent general care a ieşit apoi la suprafaţă transformându-se în nenumărate pârâiaşe. V.I. a avut perfectă dreptate atunci când, lăudând primul număr şi articolul de fond al ziarului „Raboceaia Mîsl“, a spus că acesta e scris „tăios, cu patimă“ („Listok «Rabotnika»“ nr. 9—10, pag. 49). Orice om convins de justeţea părerii sale şi care crede că aduce ceva nou scrie „cu patimă“ şi scrie în aşa fel, încât îşi exprimă sugestiv părerile sale. Numai oamenii deprinşi să stea în două luntri sunt lipsiţi de orice „patimă“, numai ei sunt în stare ca, după ce au lăudat ieri ziarul „Raboceaia Mîsl“ pentru patima sa, să-l atace astăzi pentru că „polemizează cu patimă“ împotriva adversarilor lui.</p>', '<p><a id="p19"></a>Nu ne vom opri la „Suplimentul special al ziarului «Raboceaia Mîsl»“ (vom avea prilejul să ne referim mai jos, în legătură cu diverse chestiuni, la această scriere, care exprimă în modul cel mai consecvent ideile „economiştilor“) şi vom vorbi pe scurt despre „Apelul grupului autoeliberării muncitorilor“ (martie 1899, reprodus în nr. 7 din iulie 1899 al revistei „Nakanune“ din Londra). Autorii acestui apel afirmă cu drept cuvânt că „Rusia muncitorească <i>abia se trezeşte</i>, abia priveşte în jur şi <i>se agaţă instinctiv de primele</i> mijloace de luptă <i>care îi ies în cale“</i>. Dar de aici ei trag aceeaşi concluzie greşită ca şi „Raboceaia Mîsl“, uitând că a te călăuzi după instincte înseamnă tocmai lipsa de conştiinţă (spontaneitatea), căreia trebuie să-i vină în ajutor socialiştii, că „primele mijloace de luptă care îi ies în cale“ în societatea contemporană vor fi întotdeauna mijloacele trade-unioniste de luptă şi că „prima“ ideologie „care îi iese în cale“ va fi ideologia burgheză (trade-unionistă). Tot astfel autorii aceştia nu „neagă“ nici politica, dar spun numai (numai!), ca şi V.V., că politica este o suprastructură şi de aceea „agitaţia politică trebuie să fie o suprastructură a agitaţiei în favoarea luptei economice, trebuie să se dezvolte pe terenul acestei lupte şi s-o urmeze“.</p>', '<table style="margin-left: auto; margin-right: auto;"><a id="p20"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p21"></a>Aşadar, am putut să ne convingem că greşeala fundamentală a „noului curent“ din cadrul social-democraţiei ruse constă în ploconirea în faţa spontaneităţii, în neînţelegerea faptului că spontaneitatea masei cere de la noi, social-democraţii, o foarte mare conştiinţă. Cu cât e mai mare avântul spontan al maselor, cu cât mişcarea ia mai multă amploare, cu atât se cere mai multă conştiinţă, şi într-o proporţie incomparabil mai mare, atât în activitatea teoretică cât şi în cea politică şi organizatorică a social-democraţiei.</p>', '<p><a id="p22"></a>Avântul spontan al maselor din Rusia a crescut (şi continuă să crească) într-un asemenea ritm, încât tineretul social-democrat s-a dovedit nepregătit pentru îndeplinirea acestor sarcini uriaşe. Această lipsă de pregătire este păcatul nostru comun, păcatul <i>tuturor</i> social-democraţilor ruşi. Avântul maselor a crescut şi s-a extins permanent şi continuu; el nu numai că nu a încetat acolo unde a pornit, dar a cuprins şi noi regiuni şi noi pături ale populaţiei (sub influenţa mişcării muncitoreşti s-au accentuat frământările în rândurile tineretului studios, ale intelectualilor în general şi chiar în rândurile ţărănimii). Revoluţionarii însă <i>au rămas în urma</i> acestui avânt şi în „teoriile“ lor, şi în activitatea lor; ei n-au izbutit să creeze o organizaţie permanentă cu o activitate continuă, în stare <i>să conducă</i> întreaga mişcare.</p>', '<p><a id="p23"></a>În primul capitol am constatat că „Rabocee Delo“ minimalizează sarcinile noastre teoretice şi că repetă „spontan“ lozinca la modă a „libertăţii criticii“; celor care o repetau le lipsea „conştiinţa“ necesară pentru a înţelege opoziţia fundamentală dintre poziţiile „criticilor“ oportunişti şi ale revoluţionarilor din Germania şi poziţiile pe care se situează aceştia în Rusia.</p>', '<p><a id="p24"></a>În capitolele următoare vom analiza cum s-a manifestat această ploconire în faţa spontaneităţii în domeniul sarcinilor politice şi în activitatea organizatorică a social-democraţiei.\r\n</p>'],
'idChr': '1.04.02text',
'title': 'II. Spontaneitatea maselor şi conştiinţa social-democraţiei',
'info': 'Ce-i de făcut? (1902)',
},
{'year': '1902',
'image': 'lenin2',
'content': ['<h6 style="text-align: center;"><a id="p0"></a>III. Politica trade-unionistă şi politica social-democrată</h6>', '<p><a id="p1"></a>Vom începe tot prin a lăuda revista „Rabocee Delo“. „Literatura de demascare şi lupta proletară“, aşa îşi intitulează Martînov articolul din „Rabocee Delo“ nr. 10 cu privire la divergenţele cu „Iskra“. „Nu ne putem mărgini numai la demascarea rânduielilor care stau în calea dezvoltării lui (a partidului muncitoresc). Trebuie să ştim să ne facem ecoul intereselor imediate şi curente ale proletariatului“ (pag. 63) — astfel îşi formulează el esenţa acestor divergenţe. „... «Iskra»... este de fapt un organ de opoziţie revoluţionară care demască rânduielile de la noi, şi în primul rând rânduielile politice... Noi însă lucrăm şi vom lucra pentru cauza muncitorească în strânsă legătură organică cu lupta proletară“ (ibid.). Trebuie să-i fim recunoscători lui Martînov pentru această formulare. Ea prezintă un mare interes general, fiindcă în fond cuprinde nu numai divergenţele dintre noi şi „Rabocee Delo“, ci în general toate divergenţele dintre noi şi „economişti“ în problema luptei politice. Am mai arătat că „economiştii“ nu neagă în mod absolut „politica“, numai că ei alunecă permanent de la înţelegerea social-democrată a politicii la cea trade-unionistă. Întocmai aşa alunecă şi Martînov, şi de aceea suntem de acord să-l luăm tocmai pe el <i>ca exemplu</i> pentru a ilustra erorile economiste în problema respectivă. Împotriva acestei alegeri nu vor fi în drept să ridice vreo obiecţie — ne vom strădui să dovedim acest lucru — nici autorii „Suplimentului special al ziarului «Raboceaia Mîsl»“, nici autorii manifestului „Grupului autoeliberării“, nici autorii scrisorii „economiste“ din nr. 12 al „Iskrei“.</p>', '<p>\xa0</p>', '<p class="mid" style="text-align: center;"><a id="p2"></a>a) Agitaţia politică şi îngustarea ei de către economişti</p>', '<p><a id="p3"></a>Toată lumea ştie că larga răspândire şi întărire a luptei economice <a href="javascript:void(0);" id="n53">[53]</a> a mers mână în mână cu crearea unei „literaturi“ de demascare economică (care arată adevărul cu privire la rânduielile din fabrici şi la situaţia muncitorilor). Conţinutul principal al „manifestelor“ îl forma demascarea stării de lucruri din fabrici; în scurtă vreme muncitorii au fost cuprinşi de o adevărată pasiune pentru demascări. De îndată ce muncitorii au văzut că cercurile social-democrate vor şi pot să le dea un nou fel de manifeste, care spun tot adevărul despre viaţa lor de mizerie, despre munca lor peste măsură de grea şi despre lipsa lor de drepturi, a început să vină, se poate spune, o adevărată avalanşă de corespondenţe din fabrici şi uzine. Această „literatură de demascare“ stârnea o mare senzaţie nu numai în fabrica ale cărei rânduieli erau biciuite în manifestul respectiv, ci şi în toate fabricile în care se auzise câte ceva despre faptele denunţate. Şi fiindcă suferinţele şi nevoile muncitorilor din diferitele întreprinderi şi profesiuni au multe trăsături comune, „adevărul despre viaţa muncitorului“ stârnea entuziasmul <i>tuturor</i>. O adevărată pasiune de „a se vedea publicat“, o nobilă pasiune pentru această formă embrionară de război împotriva întregii orânduiri sociale actuale, bazate pe jaf şi asuprire, a cuprins până şi pe muncitorii cei mai înapoiaţi. Şi de cele mai multe ori „manifestele“ însemnau, într-adevăr, o declaraţie de război, pentru că demascările stârneau o foarte mare frământare printre muncitori, îndemnându-i să ceară cu toţii înlăturarea blestemăţiilor celor mai scandaloase şi insuflându-le hotărârea de a susţine prin greve aceste revendicări. În cele din urmă fabricanţii înşişi au fost în aşa măsură siliţi să recunoască faptul că aceste manifeste au semnificaţia unor declaraţii de război, încât de cele mai multe ori nici nu voiau să aştepte până ce va izbucni războiul propriu-zis. Demascările, ca întotdeauna, au devenit o forţă prin simplul fapt al apariţiei lor, dobândind însemnătatea unei puternice presiuni de ordin moral. De multe ori se întâmpla ca în urma simplei apariţii a unui manifest, revendicările muncitorilor să fie satisfăcute total sau în parte. Într-un cuvânt, demascările economice (demascarea stării de lucruri din fabrici) au fost şi rămân o pârghie însemnată în lupta economică. Şi ele îşi vor păstra această însemnătate atâta timp cât va exista capitalismul, care generează în mod necesar autoapărarea muncitorilor. În ţările europene cele mai înaintate se mai poate vedea încă şi astăzi că demascarea blestemăţiilor din vreun „meşteşug“ dintr-un fund de provincie sau a celor dintr-o ramură de muncă la domiciliu, uitată de toată lumea, serveşte ca punct de plecare pentru deşteptarea conştiinţei de clasă, pentru începerea luptei sindicale şi pentru răspândirea socialismului. <a href="javascript:void(0);" id="n54">[54]</a></p>', '<p><a id="p4"></a>Marea majoritate a social-democraţilor ruşi din ultima vreme au fost aproape în întregime absorbiţi de munca lor de a organiza demascarea stării de lucruri din fabrici. E de ajuns să ne amintim de „Raboceaia Mîsl“, pentru a ne convinge până unde a ajuns această absorbire şi cum se dă uitării faptul că, în fond, această activitate <i>ca atare</i> nu este încă social-democrată, ci doar trade-unionistă. Demascările se refereau, în fond, numai la relaţiile dintre muncitorii <i>dintr-o anumită profesiune</i> şi patronii lor, iar singurul lor rezultat era că cei care-şi vindeau forţa de muncă învăţau să vândă această „marfă“ în condiţii mai avantajoase şi să lupte cu cumpărătorul în cadrul unei tranzacţii pur comerciale. Aceste demascări puteau să devină (cu condiţia să fie folosite într-un anumit fel de organizaţia revoluţionarilor) un început şi o parte integrantă ale activităţii social-democrate, dar puteau şi să ducă (iar în condiţiile ploconirii în faţa spontaneităţii trebuiau să ducă) la lupta „exclusiv sindicală“ şi la o mişcare muncitorească nesocial-democrată. Social-democraţia conduce lupta clasei muncitoare nu numai în vederea obţinerii unor condiţii avantajoase de vânzare a forţei de muncă, ci şi în vederea desfiinţării orânduirii sociale care sileşte pe cei neavuţi să se vândă celor bogaţi. Social-democraţia reprezintă clasa muncitoare nu numai în relaţiile ei cu un anumit grup de întreprinzători, ci şi în relaţiile ei cu toate clasele societăţii contemporane şi cu statul ca forţă politică organizată. De aici se vede că social-democraţii nu numai că nu se pot mărgini la lupta economică, dar nici măcar nu pot admite ca organizarea demascărilor economice să constituie activitatea lor precumpănitoare. Noi trebuie să ne ocupăm în mod activ de educarea politică a clasei muncitoare, de dezvoltarea conştiinţei ei politice. <i>Acum</i>, după primul atac dat de „Zarea“ şi de „Iskra“ împotriva economismului, „toată lumea este de acord“ cu acest lucru (deşi unii numai în vorbe, aşa cum vom vedea îndată).</p>', '<p><a id="p5"></a>Se pune întrebarea: în ce trebuie deci să constea educaţia politică? Ne putem oare limita la propagarea ideii de ostilitate a clasei muncitoare faţă de absolutism? Fireşte că nu! Nu este de ajuns <i>să explicăm</i> muncitorilor că ei sunt asupriţi politiceşte (după cum nu era de ajuns <i>să le explicăm</i> antagonismul dintre interesele lor şi interesele patronilor). Trebuie să facem agitaţie în jurul fiecărei manifestări concrete a acestei asupriri (după cum am făcut agitaţie în jurul manifestărilor concrete ale asupririi economice). Şi cum <i>această</i> asuprire se răsfrânge asupra celor mai diferite clase ale societăţii, cum această asuprire se manifestă în cele mai diferite domenii de viaţă şi de activitate, în domeniul profesional, civic, în domeniul vieţii private, al vieţii de familie, în domeniul religios, ştiinţific etc. etc., nu este oare evident că, dacă nu <i>luăm asupra noastră</i> organizarea <i>demascării politice multilaterale</i> a absolutismului, <i>nu ne îndeplinim sarcina</i> de a dezvolta conştiinţa politică a muncitorilor? Căci pentru a face agitaţie în jurul manifestărilor concrete ale asupririi, trebuie să demascăm aceste manifestări (aşa cum, pentru a face agitaţie economică, a fost nevoie să demascăm abuzurile din fabrici).</p>', '<p><a id="p6"></a>S-ar părea că este limpede. Dar tocmai aici se vădeşte că în privinţa necesităţii de a dezvolta <i>sub toate aspectele</i> conştiinţa politică, „toată lumea“ este de acord numai în vorbe. Tocmai aici se vădeşte că, de pildă, „Rabocee Delo“ nu numai că nu şi-a luat sarcina de a organiza (sau cel puţin de a lua iniţiativa de a organiza) demascarea politică multilaterală, dar a căutat chiar <i>să tragă înapoi</i> şi „Iskra“, care şi-a asumat această sarcină. Ascultaţi: „Lupta politică a clasei muncitoare este numai“ (tocmai că nu este numai) „forma cea mai dezvoltată, mai largă şi mai efectivă a luptei economice“ (programul lui „Rabocee Delo“, „R.D.“ nr. 1, pag. 3). „În prezent social-democraţii au sarcina de a imprima, pe cât e posibil, luptei economice însăşi un caracter politic“ (Martînov în nr. 10, pag. 42).</p>', '<table style="margin-left: auto; margin-right: auto;"><a id="p7"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p8"></a>Ce sens concret, real are în gura lui Martînov acest mod de a formula sarcina social-democraţiei: „să imprime luptei economice însăşi un caracter politic“? Lupta economică este lupta colectivă a muncitorilor împotriva patronilor pentru condiţii mai avantajoase de <i>vânzare a forţei de muncă</i>, pentru îmbunătăţirea condiţiilor de muncă şi de trai ale muncitorilor. Această luptă este în mod necesar o luptă profesională, fiindcă condiţiile de muncă se deosebesc extrem de mult în diferitele profesiuni, şi, prin urmare, lupta pentru îmbunătăţirea acestor condiţii nu poate să fie dusă altfel decât <i>pe profesiuni</i> (de către sindicate în Apus, de către asociaţii profesionale vremelnice şi prin manifeste în Rusia etc.). A imprima „luptei economice însăşi un caracter politic“ înseamnă, prin urmare, a urmări satisfacerea aceloraşi revendicări profesionale şi aceleaşi îmbunătăţiri ale condiţiilor profesionale de muncă cu ajutorul „măsurilor legislative şi administrative“ (cum se exprimă Martînov în pagina următoare, 43, a articolului său). Tocmai acest lucru îl fac şi l-au făcut întotdeauna toate sindicatele muncitoreşti. Răsfoiţi lucrarea savanţilor serioşi (şi oportuniştilor „serioşi“), soţii Webb, şi veţi vedea că sindicatele muncitoreşti din Anglia au înţeles şi înfăptuiesc de multă vreme sarcina de „a imprima luptei economice însăşi un caracter politic“, că ele luptă de multă vreme pentru libertatea de grevă, pentru înlăturarea a tot felul de piedici juridice puse mişcării cooperatiste şi sindicale, pentru adoptarea unor legi de ocrotire a femeilor şi copiilor, pentru îmbunătăţirea condiţiilor de muncă prin legislaţia sanitară şi industrială etc.</p>', '<p><a id="p9"></a>Aşadar, îndărătul frazei pompoase: „a imprima luptei economice <i>însăşi</i> un caracter politic“, care sună „teribil“ de profund şi de revoluţionar, se ascunde în fond tendinţa tradiţională de <i>a coborî</i> politica social-democrată la nivelul politicii trade-unioniste! Sub pretextul că corijează unilateralitatea „Iskrei“, care pune, vedeţi dv., „revoluţionaxea dogmei mai presus de revoluţionarea vieţii“, <a href="javascript:void(0);" id="n55">[55]</a> ni se serveşte ca un lucru nou <i>lupta pentru reforme economice</i>. Într-adevăr, fraza: „a imprima luptei economice însăşi un caracter politic“ nu conţine nimic altceva decât lupta pentru reforme economice. Martînov însuşi ar fi putut ajunge la această concluzie simplă dacă s-ar fi gândit mai bine la sensul propriilor sale cuvinte. „Partidul nostru — spune el, folosind împotriva „Iskrei“ arma sa cea mai teribilă — ar putea şi ar trebui să prezinte guvernului revendicări concrete de măsuri administrative şi legislative împotriva exploatării economice, împotriva şomajului, împotriva foametei etc.“ („Rabocee Delo“ nr. 10, pag. 42—43). Revendicări concrete de măsuri — oare aceasta nu înseamnă a cere reforme sociale? Şi mai întrebăm o dată pe cititorii nepărtinitori: îi calomniem noi oare pe rabocedelţi (să mi se ierte această greoaie expresie curentă) numindu-i bernsteinieni deghizaţi atunci când prezintă teza necesităţii luptei pentru reforme economice ca pe o <i>divergenţă</i> a lor cu „Iskra“?</p>', '<p><a id="p10"></a><a id="cit12"></a>Social-democraţia revoluţionară a inclus şi include întotdeauna în activitatea sa lupta pentru reforme. Dar ea se foloseşte de agitaţia „economică“ nu numai pentru a prezenta guvernului revendicarea de a înfăptui diferite măsuri, dar şi (în primul rând) revendicarea de a înceta să mai fie un guvern absolutist. În afară de aceasta, ea socoteşte de datoria sa să prezinte guvernului această revendicare <i>nu numai</i> pe tărâmul luptei economice, ci şi pe tărâmul tuturor manifestărilor vieţii social-politice în general. Într-un cuvânt, ea subordonează lupta pentru reforme, ca o parte a întregului, luptei revoluţionare pentru libertate şi pentru socialism. Martînov însă reînvie sub o altă formă teoria stadiilor, căutând să prescrie luptei politice o cale de dezvoltare neapărat economică, ca să zicem aşa. Prin faptul că într-un moment de creştere a valului revoluţionar el formulează „sarcina“ pretins deosebită a luptei pentru reforme, prin aceasta trage partidul înapoi şi dă apă la moară atât oportunismului „economist“ cât şi celui liberal.</p>', '<table style="margin-left: auto; margin-right: auto;"><a id="p11"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p12"></a>„În afară de însemnătatea ei nemijlocit revoluţionară, lupta economică a muncitorilor împotriva patronilor şi guvernului („lupta <i>economică</i> împotriva guvernului“!!) este importantă şi pentru că face pe muncitori să se lovească mereu de problema lipsei lor de drepturi politice“ (Martînov, pag. 44). Nu cităm această frază pentru a repeta a suta şi a mia oară ceea ce am spus mai sus, ci pentru a mulţumi în mod deosebit lui Martînov pentru această nouă şi admirabilă formulare: „Lupta economică a muncitorilor împotriva patronilor şi guvernului“. Ce minunat! Cu ce talent inegalabil, cu câtă măiestrie în eliminarea tuturor divergenţelor parţiale şi deosebirilor de nuanţă dintre „economişti“ este exprimată aici, într-o propoziţie concisă şi clară, <i>întreaga esenţă</i> a „economismului“, începând cu îndemnul muncitorilor la „lupta politică pe care ei o duc în interesul general, în vederea îmbunătăţirii situaţiei tuturor muncitorilor“, <a href="javascript:void(0);" id="n56">[56]</a> continuând cu teoria stadiilor şi sfârşind cu rezoluţia congresului asupra „mijlocului celui mai larg utilizabil“ etc. „Lupta economică împotriva guvernului“ este tocmai politica trade-unionistă, care este încă foarte, foarte departe de politica social-democrată.</p>', '<p>\xa0</p>', '<p class="mid" style="text-align: center;"><a id="p13"></a>b) Poveste despre felul cum l-a aprofundat Martînov pe Plehanov</p>', '<p><a id="p14"></a>„Cât de mulţi Lomonosovi <a href="javascript:void(0);" id="n57">[57]</a> social-democraţi au apărut la noi în ultimul timp!“ a remarcat o dată un tovarăş, făcând aluzie la uimitoarea înclinaţie a multora dintre cei care înclină spre „economism“ de a căuta să ajungă neapărat „cu propria lor minte“ la adevăruri mari (de felul aceluia că lupta economică face pe muncitori să se lovească de problema lipsei lor de drepturi) şi de a ignora în acelaşi timp, cu superbul dispreţ al unui geniu înnăscut, tot ce a dat dezvoltarea anterioară a gândirii revoluţionare şi a mişcării revoluţionare. Un asemenea geniu înnăscut este Lomonosov-Martînov. Aruncaţi o privire asupra articolului său „Probleme la ordinea zilei“ şi veţi vedea cum ajunge „cu propria lui minte“ la lucruri de mult spuse de Akselrod (pe care Lomonosov al nostru îl trece, bineînţeles, cu totul sub tăcere), cum, de exemplu, <i>începe</i> să înţeleagă că nu putem ignora atitudinea opoziţionistă a uneia sau alteia din păturile burgheziei („Rabocee Delo“ nr. 9, pag. 61, 62, 71; compară cu „Răspunsul“ dat de redacţia revistei „Rabocee Delo“ lui Akselrod, pag. 22, 23—24) etc. Dar — vai! — el „ajunge“ numai, „începe“ numai, şi nimic mai mult, căci e totuşi atât de departe de a înţelege ideea lui Akselrod, incit vorbeşte de „lupta economică împotriva patronilor şi guvernului“. Trei ani de zile (1898—1901) a făcut „Rabocee Delo“ eforturi să-l înţeleagă pe Akselrod, — şi totuşi nu l-a înţeles! Poate că aceasta se explică tot prin faptul că social-democraţia, „ca şi omenirea“, îşi pune întotdeauna numai sarcini pe care le poate realiza?</p>', '<p><a id="p15"></a>Dar trăsătura distinctivă a Lomonosovilor nu constă numai în faptul că sunt multe lucruri pe care nu le cunosc (aceasta încă n-ar fi o nenorocire chiar atât de mare!), dar şi în faptul că nu sunt conştienţi de ignoranţa lor. Aceasta este o adevărată nenorocire, şi de aici porneşte hotărârea lor de a se apuca de îndată „să aprofundeze“ pe Plehanov.</p>', '<blockquote><a id="p16"></a>„De când a scris Plehanov cartea menţionată („Despre sarcinile socialiştilor în lupta împotriva foametei în Rusia“) a curs multă apă pe gârlă — ne spune Lomonosov-Martînov. — Social-democraţii care au condus timp de 10 ani lupta economică a clasei muncitoare... n-au reuşit încă să dea o fundamentare teoretică amplă tacticii partidului. Acum această problemă a devenit de actualitate. Şi dacă am vrea să dăm o asemenea fundamentare teoretică, ar trebui neapărat să aprofundam considerabil principiile de tactică pe cate le-a dezvoltat cândva Plehanov... Acum ar trebui să definim deosebirea dintre propagandă şi agitaţie altfel decât a făcut-o Plehanov“ (cu puţin înainte Martînov citase cuvintele lui Plehanov: „propagandistul transmite multe idei unuia sau mai multor oameni, pe când agitatorul transmite o singură idee sau numai câteva idei, dar o transmite unei mase întregi de oameni“). „Prin propagandă noi am înţelege explicarea revoluţionară a întregii orânduiri sociale de astăzi sau a unora dintre manifestările ei, indiferent dacă această explicare este făcută într-o formă accesibilă numai câtorva sau unei mase largi. Prin agitaţie, în înţelesul strict al cuvântului (sic!), am înţelege chemarea masei la anumite acţiuni concrete, contribuirea la intervenţia revoluţionară directă a proletariatului în viaţa socială“.</blockquote>', '<p><a id="p17"></a>Felicităm social-democraţia rusă, ba chiar şi pe cea internaţională, pentru această terminologie nouă, martînovistă, mai riguroasă şi mai profundă. Până acum credeam (împreună cu Plehanov şi cu toţi conducătorii mişcării muncitoreşti internaţionale) că propagandistul, când tratează, de pildă, problema şomajului, trebuie să explice natura capitalistă a crizelor, să arate din ce cauză sunt ele inevitabile în societatea contemporană, să înfăţişeze necesitatea transformării acestei societăţi într-o societate socialistă etc. Într-un cuvânt, el trebuie să aducă „multe idei“, atât de multe, încât în totalitatea lor nu vor putea fi însuşite dintr-o dată decât de un număr (relativ) mic de persoane. Agitatorul însă, când vorbeşte despre aceeaşi problemă, va alege exemplul cel mai izbitor şi mai cunoscut tuturor ascultătorilor lui — bunăoară, moartea de inaniţie a familiei unui şomer, creşterea mizeriei etc. — şi, folosind acest fapt cunoscut de toată lumea, îşi va concentra toate eforturile pentru a transmite „masei“ <i>o singură idee</i>, şi anume: cât de absurdă este contradicţia dintre creşterea bogăţiei şi creşterea mizeriei, va căuta <i>să trezească</i> nemulţumirea şi revolta masei împotriva acestei nedreptăţi flagrante, lăsând pe seama propagandistului explicarea completă a acestei contradicţii. De aceea propagandistul acţionează mai ales prin intermediul cuvântului <i>tipărit</i>, iar agitatorul prin <i>viu</i> grai. Propagandistului i se cer alte însuşiri decât agitatorului. Pe Kautsky şi pe Lafargue, de pildă, îi considerăm propagandişti, iar pe Bebel şi Guesde agitatori. A admite însă că există un al treilea domeniu sau o a treia funcţie a activităţii practice, încadrând în această funcţie „chemarea maselor la anumite acţiuni concrete“, este cea mai mare absurditate, fiindcă „chemarea“, ca act singular, ori întregeşte în chip firesc şi necesar şi tratatul teoretic, şi broşura de propagandă, şi cuvântarea agitatorică, ori reprezintă o funcţie pur executivă. Într-adevăr, să luăm, de pildă, lupta actuală a social-democraţilor germani împotriva taxelor vamale pe cereale. Teoreticienii scriu studii asupra politicii vamale şi „cheamă“, să zicem, la luptă pentru tratate comerciale şi pentru libertatea comerţului; propagandistul face acelaşi lucru în revistă, iar agitatorul în cuvântări publice. „Acţiunile concrete“ ale masei constau în acest moment în semnarea de petiţii adresate Reichstagului, prin care se cere să nu fie mărite taxele vamale pe cereale. Chemarea la aceste acţiuni porneşte indirect de la teoreticieni, propagandişti şi agitatori, iar direct de la muncitorii care adună semnături în fabrici şi prin case. După „terminologia martînovistă“ ar reieşi — nu-i aşa? — că Kautsky şi Bebel sunt amândoi propagandişti, iar cei care adună semnături sunt agitatori.</p>', '<p><a id="p18"></a>Exemplul germanilor m-a făcut să mă gândesc la cuvântul german Verballhornung, adică, textual, balhornizare. Johann Ballhorn a fost un editor din Leipzig care a trăit în secolul al XVI-lea. El a scos un abecedar care, aşa cum se obişnuieşte, conţinea şi un desen înfăţişând un cocoş. Numai că imaginea acestui cocoş nu era cea obişnuită, cu pinteni la picioare, ci cocoşul era înfăţişat fără pinteni, dar cu două ouă alături de el. Pe coperta abecedarului era adăugat: „ediţie <i>îmbunătăţită</i> de Johann Ballhorn“. De atunci germanii numesc Verballhornung o astfel de „îmbunătăţire“, care în realitate este o înrăutăţire. Şi fără să vrei îţi aminteşti de Ballhorn când vezi cum îl „aprofundează“ Martînovii pe Plehanov...</p>', '<p><a id="p19"></a>Pentru ce „a născocit“ Lomonosov al nostru acest talmeş-balmeş? Pentru a ilustra că „Iskra“ „dă atenţie numai unei laturi a problemei, cum a făcut şi Plehanov încă în urmă cu cincisprezece ani“ (39). „În «Iskra», cel puţin în momentul de faţă, sarcinile propagandei împing sarcinile agitaţiei pe planul al doilea“ (52). Dacă traducem această ultimă frază din limba lui Martînov în limba pe care o vorbeşte toată lumea (căci omenirea n-a avut încă timp să-şi însuşească terminologia nou descoperită), ajungem la următoarele: în „Iskra“ sarcinile propagandei politice şi ale agitaţiei politice împing pe planul al doilea sarcina „de a prezenta guvernului revendicări concrete de măsuri legislative şi administrative“ „care să promită anumite rezultate palpabile“ (sau revendicări de reforme sociale, dacă ne este permis să mai folosim o dată, o singură dată, vechea terminologie a vechii omeniri, care încă n-a ajuns la nivelul lui Martînov). Propunem cititorului să compare cu această teză următoarea tiradă:</p>', '<blockquote><a id="p20"></a>„Izbitor în aceste programe“ (programele social-democraţilor revoluţionari) „este şi faptul că ele pun mereu pe primul plan avantajele activităţii muncitorilor în parlament (care nu există la noi), ignorând cu desăvârşire (din cauza nihilismului lor revoluţionar) însemnătatea participării muncitorilor la adunările fabricanţilor pentru reglementarea muncii în fabrici, adunări care există la noi... sau fie şi a participării muncitorilor la administraţia comunală...“</blockquote>', '<p><a id="p21"></a>Autorul acestei tirade exprimă ceva mai de-a dreptul, mai limpede şi mai deschis decât Martînov aceeaşi idee la care Lomonosov-Martînov a ajuns cu propria sa minte. Acest autor este R.M., care a scris această tiradă în „Suplimentul special al ziarului «Raboceaia Mîsl»“ (pag. 15).</p>', '<p>\xa0</p>', '<p class="mid" style="text-align: center;"><a id="p22"></a>c) Demascările politice şi „cultivarea combativităţii revoluţionare“</p>', '<p><a id="p23"></a>Lansând împotriva „Iskrei“ „teoria“ sa a „creşterii combativităţii masei muncitoreşti“, Martînov şi-a dovedit de fapt tendinţa de <i>a minimaliza</i> această combativitate, deoarece el a declarat că mijlocul preferabil, deosebit de important şi „cel mai larg utilizabil“ pentru trezirea acestei combativităţi şi tărâmul desfăşurării ei este aceeaşi luptă economică în faţa căreia se prosternau şi toţi „economiştii“. Această eroare tocmai de aceea este caracteristică pentru că nu este proprie numai lui Martînov. În realitate, „creşterea combativităţii masei muncitoreşti“ poate fi dobândită <i>numai</i> dacă <i>nu ne vom limita</i> la „agitaţia politică pe tărâm economic“. Iar <a id="cit13"></a>una din condiţiile esenţiale pentru extinderea necesară a agitaţiei politice este organizarea demascărilor politice <i>multilaterale</i>. Altfel decât pe baza acestor demascări <i>nu poate</i> fi cultivată conştiinţa politică şi combativitatea revoluţionară a maselor. De aceea această activitate constituie una din funcţiile cele mai importante ale întregii social-democraţii internaţionale, deoarece nici libertatea politică nu elimină câtuşi de puţin necesitatea activităţii de demascare, ci îi schimbă doar întrucâtva sfera. De pildă, partidul german îşi consolidează îndeosebi poziţiile şi îşi extinde influenţa datorită tocmai energiei neobosite a campaniei lui de demascare politică. Conştiinţa clasei muncitoare nu poate fi o conştiinţă cu adevărat politică dacă muncitorii nu sunt deprinşi să reacţioneze la absolut <i>toate</i> cazurile de samavolnicie şi asuprire, de violenţă şi abuz, <i>oricare ar fi clasele</i> care ar avea de suferit de pe urma acestor cazuri, şi totodată să reacţioneze tocmai din punctul de vedere social-democrat, şi nu din vreun alt punct de vedere. Conştiinţa maselor muncitoreşti nu poate fi o conştiinţă cu adevărat de clasă dacă muncitorii nu vor învăţa, pe baza faptelor şi evenimentelor politice concrete, şi anume a celor la ordinea zilei (de actualitate), să observe pe <i>fiecare</i> din celelalte clase sociale în <i>toate</i> manifestările vieţii lor intelectuale, morale şi politice, dacă nu vor învăţa să aplice în practică analiza materialistă şi aprecierea materialistă a <i>tuturor</i> laturilor activităţii şi vieţii <i>tuturor</i> claselor, păturilor şi grupurilor populaţiei. Cine îndreaptă atenţia, spiritul de observaţie şi conştiinţa clasei muncitoare exclusiv sau fie chiar în primul rând asupra ei însăşi, acela nu este social-democrat, deoarece conştiinţa de sine a clasei muncitoare este indisolubil legată de deplina claritate nu numai a ideilor teoretice... sau poate mai bine ar fi să spunem: nu atât a ideilor teoretice despre relaţiile dintre <i>toate</i> clasele societăţii actuale, cât a ideilor dobândite în această direcţie din experienţa vieţii politice. Iată de ce teoria „economiştilor“ noştri, potrivit căreia lupta economică ar fi mijlocul cel mai larg utilizabil pentru atragerea maselor în mişcarea politică, este atât de profund dăunătoare şi atât de profund reacţionară prin semnificaţia ei practică. Pentru a deveni social-democrat, muncitorul trebuie să-şi reprezinte clar natura economică şi fizionomia social-politică ale moşierului şi ale popii, ale demnitarului şi ale ţăranului, ale studentului şi ale vagabondului, să le cunoască părţile tari şi pe cele slabe, să ştie să se orienteze în frazeologia curentă şi în feluritele sofisme sub care fiecare clasă şi fiecare pătură îşi <i>ascunde</i> năzuinţele ei egoiste şi adevărata ei „fire“, să ştie să-şi dea seama ce instituţii şi ce legi oglindesc şi cum anume oglindesc cutare sau cutare interese. Şi nu există nici o carte prin care poate fi dobândită această „reprezentare limpede“. Ea poate fi dată numai de tablourile vii şi de demascarea promptă a celor ce se petrec în momentul respectiv în jurul nostru, a lucrurilor despre care toţi laolaltă şi fiecare în felul lui vorbesc în gura mare sau numai în şoaptă, care îşi găsesc expresia în cutare sau cutare evenimente, cifre, sentinţe judecătoreşti etc. etc. Această demascare politică multilaterală este condiţia necesară şi <i>esenţială</i> a cultivării combativităţii revoluţionare a maselor.</p>', '<p><a id="p24"></a>De ce muncitorul rus dă încă în prea mică măsură dovadă de combativitate revoluţionară în legătură cu comportarea sălbatică a poliţiei faţă de popor, cu persecutarea sectanţilor, cu maltratarea ţăranilor, cu infamiile cenzurii, cu schingiuirea soldaţilor, cu înăbuşirea celor mai inofensive aspiraţii culturale etc.? Nu cumva din cauză că „lupta economică“ nu-l face „să se lovească“ de aceste lucruri, pentru că ele nu-i prea „promit“ „rezultate palpabile“, „pozitive“? Nu, această părere nu reprezintă, repetăm, nimic altceva decât o încercare de a arunca vina ta asupra altuia, de a atribui propriul tău filistinism (şi bernsteinism) masei muncitoreşti. Trebuie să ne învinuim pe noi, propria noastră rămânere în urmă faţă de mişcarea maselor, să ne învinuim că n-am fost încă în stare să organizăm demascări destul de ample, de pregnante şi de prompte ale tuturor acestor infamii. Dacă vom face acest lucru (pe care putem şi trebuie să-l facem), atunci şi cel mai înapoiat muncitor va înţelege <i>sau va simţi</i> că studentul şi sectantul, ţăranul şi scriitorul sunt batjocoriţi şi maltrataţi de aceleaşi forţe ale întunericului care-l asupresc şi pe el şi-l strivesc în viaţă pas cu pas. Şi când va simţi aceasta, el va fi cuprins de dorinţa, de o dorinţă irezistibilă, de a reacţiona, şi va fi în stare astăzi să huiduiască pe cenzori, mâine să demonstreze în faţa locuinţei guvernatorului care a înăbuşit o răscoală ţărănească, poimâine să dea o lecţie jandarmilor în sutană care îşi iau rolul de sfântă inchiziţie etc. Am făcut încă foarte puţin, aproape nimic n-am făcut pentru <i>a arunca</i> în rândurile maselor muncitoreşti demascări prompte şi multilaterale. Mulţi dintre noi nici nu sunt încă conştienţi de această <i>datorie</i> a lor; ei se târăsc spontan în coada „luptei mărunte de zi cu zi“, dusă în cadrul îngust al vieţii de fabrică. Şi în această situaţie a spune că „«Iskra» are tendinţa de a diminua importanţa mersului progresiv al luptei mărunte de zi cu zi în comparaţie cu importanţa propagării unor idei strălucite şi desăvârşite“ (Martînov, pag. 61) înseamnă a trage partidul înapoi, înseamnă a apăra şi a proslăvi lipsa noastră de pregătire şi rămânerea noastră în urmă.</p>', '<p><a id="p25"></a>Cât priveşte chemarea maselor la acţiune, ea va veni de la sine de îndată ce va începe să se desfăşoare o agitaţie politică energică şi vor avea loc demascări vii şi pregnante. A prinde pe cineva asupra faptului şi a-l înfiera pe loc în faţa tuturor şi pretutindeni, acest lucru are mai mult efect decât orice „chemare“, iar acest efect este adeseori atât de puternic, încât este cu neputinţă să stabileşti apoi cine de fapt „a chemat“ mulţimea şi cine a propus cutare sau cutare plan de demonstraţie etc. Să chemi — nu în sensul general, ci în sensul concret al cuvântului —, acest lucru se poate face numai la locul acţiunii; să cheme poate numai cine este gata să pornească el însuşi imediat la acţiune. Iar datoria noastră, a publiciştilor social-democraţi, este să adâncim, să lărgim şi să intensificăm demascările politice şi agitaţia politică.</p>', '<p><a id="p26"></a>Şi fiindcă veni vorba despre „chemări“. <i>Singurul organ</i> care <i>înainte</i> de evenimentele din primăvară <a href="javascript:void(0);" id="n58">[58]</a> <i>a chemat</i> pe muncitori să intervină activ într-o problemă ce nu <i>promitea</i> muncitorilor nici un <i>rezultat palpabil</i>, cum era încorporarea forţată a studenţilor, <i>a fost „Iskra“</i>. Îndată după publicarea ordonanţei din 11 ianuarie cu privire la „încorporarea a 183 de studenţi“, „Iskra“ a publicat un articol în această chestiune (nr. 2, februarie), şi <i>înainte</i> de a fi început vreo demonstraţie, <i>a chemat</i> de-a dreptul pe „muncitor să vină în ajutorul studentului“, a chemat „poporul“ să dea o ripostă făţişă insolentei provocări a guvernului. Întrebăm pe oricine: cum se explică faptul interesant că Martînov, care vorbeşte atât de mult de „chemări“, care consideră chiar „chemările“ drept un gen deosebit de activitate, nu a pomenit nici un cuvânt despre <i>această</i> chemare? Şi, aşa stând lucrurile, faptul că Martînov acuză „Iskra“ de <i>unilateralitate</i> pentru că nu „cheamă“ în suficientă măsură la luptă pentru revendicări „care promit rezultate palpabile“ nu este oare o dovadă de filistinism?</p>', '<p><a id="p27"></a>„Economiştii“ noştri, inclusiv „Rabocee Delo“, au avut succes datorită faptului că s-au adaptat muncitorilor înapoiaţi. Dar muncitorul social-democrat, muncitorul revoluţionar (şi numărul acestor muncitori creşte într-una) va respinge cu indignare toate aceste raţionamente cu privire la lupta pentru revendicări care „promit rezultate palpabile“ etc., deoarece va înţelege că toate acestea sunt simple variante ale vechiului cântec al sporului de o copeică la rublă. Acest muncitor va spune sfătuitorilor săi de la „Raboceaia Mîsl“ şi „Rabocee Delo“: degeaba vă agitaţi, domnilor, amestecându-vă cu atâta zel în treburi cu care suntem în stare s-o scoatem şi singuri la capăt, şi, în acelaşi timp, vă sustrageţi de la îndeplinirea adevăratelor voastre îndatoriri. Nu e nicidecum inteligent din partea voastră să spuneţi că sarcina social-democraţilor este de a imprima luptei economice însăşi un caracter politic; asta e numai un început şi nu în aceasta constă principala sarcină a social-democraţilor, căci în lumea întreagă, inclusiv în Rusia, <i>poliţia însăţi începe deseori să imprime</i> luptei economice un caracter politic, muncitorii învaţă singuri să înţeleagă de partea cui se situează guvernul. <a href="javascript:void(0);" id="n59">[59]</a> Căci doar „lupta economică a muncitorilor împotriva patronilor şi guvernului“, de care faceţi atâta caz de parca aţi fi descoperit America, este dusă în masă de muncitorii din colţurile cele mai îndepărtate ale Rusiei, care au auzit de greve, dar n-au auzit aproape nimic de socialism. Căci doar acea „combativitate“ a noastră, a muncitorilor, pe care voi cu toţii vreţi s-o sprijiniţi formulând revendicări concrete care promit rezultate palpabile, noi o avem, iar în munca noastră măruntă, sindicală, de zi cu zi, formulăm noi înşine aceste revendicări concrete, de multe ori fără nici un fel de ajutor din partea intelectualilor. Dar noi nu ne mulţumim cu o <i>asemenea</i> combativitate. Nu suntem nişte copii care pot fi hrăniţi cu terciul unei politici exclusiv „economice“. Noi vrem să ştim tot ceea ce ştiu şi ceilalţi, vrem să cunoaştem în amănunţime <i>toate</i> aspectele vieţii politice şi să luăm parte <i>activă</i> la absolut toate evenimentele politice. Pentru aceasta se cere ca intelectualii să ne repete mai puţin ceea ce ştim şi singuri <a href="javascript:void(0);" id="n60">[60]</a> şi să ne dea mai mult din ceea ce încă nu ştim, din ceea ce noi singuri n-am putea dobândi niciodată pe baza experienţei câştigate de noi în activitatea din fabrici şi a celei „economice“, şi anume: cunoştinţe politice. Aceste cunoştinţe, voi, intelectualii, le puteţi dobândi şi sunteţi <i>datori</i> să ni le împărtăşiţi într-o măsură de o sută şi de o mie de ori mai mare decât aţi făcut-o până acum, şi să ni le împărtăşiţi nu numai sub formă de raţionamente, broşuri şi articole (care adeseori sunt — iertaţi-mi sinceritatea! — cam plicticoase), ci neapărat sub forma unei <i>demascări</i> vii a tot ceea ce întreprind astăzi guvernul şi clasele diriguitoare de la noi în toate domeniile vieţii. Îndepliniţi-vă cu mai mult zel această datorie şi <i>vorbiţi mai puţin de „creşterea combativităţii masei muncitoreşti“</i>. Noi suntem cu mult mai combativi decât credeţi voi şi ştim să susţinem prin lupta de stradă deschisă chiar şi revendicări care nu promit nici un fel de „rezultate palpabile“! Şi, apoi, nu voi aveţi căderea de a face „să crească“ combativitatea noastră, fiindcă <i>vouă înşivă tocmai combativitatea vă lipseşte</i>. Ploconiţi-vă mai puţin, domnilor, în faţa spontaneităţii şi preocupaţi-vă mai mult de creşterea propriei <i>voastre</i> combativităţi!</p>', '<p>\xa0</p>', '<p class="mid" style="text-align: center;"><a id="p28"></a>d) Ce are comun economismul cu terorismul?</p>', '<p><a id="p29"></a>Mai sus, în notă, am pus faţă în faţă un economist şi un terorist nesocial-democrat, care din întâmplare s-au dovedit a fi solidari între ei. Dar, în general vorbind, între unii şi ceilalţi există nu o legătură întâmplătoare, ci o legătură lăuntrică necesară, despre care va trebui să vorbim mai jos, şi anume va trebui să ne referim la ea în legătură cu problema cultivării combativităţii revoluţionare. Teroriştii de astăzi şi „economiştii“ au o rădăcină comună: <i>ploconirea în faţa spontaneităţii</i>, despre care am vorbit în capitolul precedent ca despre un fenomen general şi pe care o examinăm acum din punctul de vedere al înrâuririi ce o are în domeniul activităţii politice şi al luptei politice. La prima vedere, afirmaţia noastră ar putea să pară un paradox: atât de mare pare să fie deosebirea dintre cei care subliniază „lupta măruntă de zi cu zi“ şi cei care cheamă la o luptă individuală plină de abnegaţie. Dar acesta nu este un paradox. „Economiştii“ şi teroriştii se ploconesc în faţa celor doi poli ai aceluiaşi curent al spontaneităţii: „economiştii" se ploconesc în faţa spontaneităţii „mişcării pur muncitoreşti“, teroriştii în faţa spontaneităţii înflăcăratei indignări a intelectualilor care nu ştiu sau nu au posibilitatea să lege activitatea revoluţionară într-un singur tot cu mişcarea muncitorească. Celui care şi-a pierdut credinţa sau nu a crezut niciodată în această posibilitate îi este într-adevăr greu să găsească altă ieşire sentimentului său de indignare şi energiei sale revoluţionare decât teroarea. Aşadar, ploconirea în faţa spontaneităţii în ambele direcţii arătate mai sus nu este altceva decât <i>începutul înfăptuirii</i> faimosului program al „Credo“-ului: muncitorii duc „lupta lor economică împotriva patronilor şi guvernului“ (să ne ierte autorul „Credo“-ului că exprimăm ideea lui cu cuvintele lui Martînov! Socotim că suntem în drept s-o facem, deoarece şi în „Credo“ se spune că, în lupta lor economică, „muncitorii se lovesc de regimul politic“), iar intelectualii duc cu propriile lor forţe lupta politică, fireşte, cu ajutorul terorii! Aceasta-i <i>o concluzie</i> absolut logică şi inevitabilă, asupra căreia nu se poate să nu insistăm, <i>chiar dacă cei</i> care încep să înfăptuiască acest program <i>nu şi-ar da nici ei seama</i> de inevitabilitatea ei. Activitatea politică îşi are logica ei, care nu depinde de conştiinţa celor care, cu cele mai bune intenţii, fie că îndeamnă la teroare, fie că cer să se dea luptei economice însăşi un caracter politic. Iadul e pavat cu bune intenţii, şi în cazul de faţă bunele intenţii nu te scapă încă de atracţia spontană de a merge pe „linia minimei rezistenţe“, pe linia programului <i>pur burghez</i> al „Credo“-ului. Şi doar nu este întâmplător nici faptul că mulţi liberali ruşi — atât liberalii declaraţi cât şi liberalii care poartă o mască marxistă — simpatizează din toată inima cu teroarea şi se străduiesc să sprijine accentuarea tendinţelor teroriste din momentul de faţă.</p>', '<p><a id="p30"></a>Când a luat naştere „Grupul revoluţionar-socialist Svoboda“, care şi-a pus ca sarcină tocmai sprijinirea la maximum a mişcării muncitoreşti, dar a inclus <i>în program</i> teroarea şi a tins să se emancipeze, ca să zicem aşa, de social-democraţie, — acest fapt a constituit o confirmare în plus a remarcabilei perspicacităţi a lui P. B. Akselrod, care <i>literalmente a prevestit</i>, <i>încă la sfârşitul anului 1897</i>, aceste rezultate ale oscilărilor social-democrate („Despre sarcinile actuale şi despre tactică“) şi a schiţat renumitele sale „două perspective“. Toate disputele şi divergenţele care au urmat între social-democraţii ruşi sunt deja cuprinse, aşa cum e cuprinsă planta în sămânţă, în aceste două perspective. <a href="javascript:void(0);" id="n61">[61]</a></p>', '<p><a id="p31"></a>Din punctul de vedere arătat mai sus, devine limpede şi faptul că „Rabocee Delo“, care n-a rezistat în faţa spontaneităţii „economismului“, n-a rezistat nici în faţa spontaneităţii terorismului. E foarte interesant să menţionăm aici o argumentare specială la care recurge grupul „Svoboda“ în favoarea terorii. El „neagă cu desăvârşire“ rolul terorii ca mijloc de înfricoşare („Renaşterea revoluţionarismului“, pag. 64); în schimb, pune pe primul plan „însemnătatea ei ca mijloc de excitare (de îmboldire)“. Acest lucru este caracteristic, în primul rând, ca unul din stadiile de descompunere şi de declin ale acelui cerc de idei tradiţionale (anterioare ideilor social-democrate) în virtutea cărora revoluţionarii au proclamat principiul terorii. A recunoaşte că acum guvernul nu poate fi „înfricoşat“ — şi, prin urmare, nici dezorganizat — prin teroare înseamnă, în fond, a condamna în mod categoric teroarea ca sistem de luptă, ca sferă de activitate consfinţită de program. În al doilea rând, acest lucru este şi mai caracteristic ca model de neînţelegere a sarcinilor noastre imediate pe tărâmul „cultivării combativităţii revoluţionare a maselor“. „Svoboda“ propagă teroarea ca mijloc de „a îmboldi“ mişcarea muncitorească, ca mijloc de a-i da un „puternic impuls“. Cu greu îţi poţi imagina o argumentare care să se respingă singură în mod mai vădit! Se pune întrebarea: oare în viaţa din Rusia să fie atât de puţine infamii, încât să fie nevoie să se mai născocească mijloace speciale pentru a-i „îmboldi“ pe oameni? Şi, pe de altă parte, nu este oare evident că cel pe care nu-l revoltă şi nu-l poate revolta nici măcar samavolnicia din Rusia va privi „scobindu-se în nas“ liniştit şi la lupta dintre guvern şi o mână de terorişti? Adevărul este că masele muncitoreşti sunt foarte revoltate de ticăloşiile vieţii din Rusia, dar noi nu ştim să strângem, ca să zicem aşa, şi să concentrăm toate acele picături şi pârâiaşe ale revoltei populare pe care viaţa rusă le generează în măsură infinit mai mare decât ne închipuim şi credem noi, or, ele trebuie adunate într-<i>un singur</i> torent uriaş. Că această sarcină este realizabilă, aceasta o dovedeşte fără putinţă de tăgadă creşterea uriaşă a mişcării muncitoreşti şi setea de literatură politică, pe care o vădesc muncitorii şi despre care am vorbit mai sus. Iar îndemnul la teroare, ca şi îndemnul de a da luptei economice însăşi un caracter politic, reprezintă forme diferite de <i>sustragere</i> de la datoria cea mai imperioasă a revoluţionarilor ruşi: organizarea unei agitaţii politice multilaterale. „Svoboda“ vrea <i>să înlocuiască</i> agitaţia prin teroare, declarind pe faţă că, „de îndată ce va începe o agitaţie intensă, energică în rândurile maselor, teroarea îşi va fi îndeplinit rolul ei de mijloc de excitare (de îmboldire)“ („Renaşterea revoluţionarismului“, pag. 68). Aceasta arată tocmai că atât teroriştii cât şi „economiştii“ <i>subapreciază</i> combativitatea revoluţionară a maselor, în ciuda faptului că evenimentele din primăvară <a href="javascript:void(0);" id="n62">[62]</a> au constituit o mărturie vădită a acestei combativităţi, — unii pornind în căutarea unor „excitanţi“ artificiali, ceilalţi vorbind de „revendicări concrete“. Nici unii nici ceilalţi nu dau destulă atenţie creşterii <i>propriei lor combativităţi</i> în domeniul agitaţiei politice şi al organizării demascărilor politice. Şi acest lucru nu poate fi <i>înlocuit</i> cu nimic altceva, nici acum, nici altă dată.</p>', '<p>\xa0</p>', '<p class="mid" style="text-align: center;"><a id="p32"></a>e) Clasa muncitoare, luptător de avangardă pentru democraţie</p>', '<p><a id="p33"></a>Am văzut că desfăşurarea unei agitaţii politice foarte ample, prin urmare şi organizarea unor demascări politice multilaterale, constituie o sarcină absolut necesară, sarcina <i>cea mai imperioasă</i> a activităţii, dacă această activitate este cu adevărat social-democrată. Dar noi am ajuns la această concluzie pornind <i>numai</i> de la nevoia cea mai arzătoare a clasei muncitoare de cunoştinţe politice şi de educaţie politică. Or, acesta ar fi un mod prea îngust de a pune problema, deoarece ar însemna ignorarea sarcinilor general-democratice ale oricărei social-democraţii în general şi ale social-democraţiei ruse contemporane în special. Pentru a explica cât mai concret această teză, vom încerca să tratăm problema sub aspectul cel mai „apropiat“ pentru un „economist“, şi anume, sub aspectul practic. „Toată lumea este de acord“ că trebuie să dezvoltăm conştiinţa politică a clasei muncitoare. Se pune întrebarea: <i>cum</i> să facem acest lucru şi ce se cere pentru aceasta? Lupta economică face pe muncitori „să se lovească“ numai de problemele privitoare la atitudinea guvernului faţă de clasa muncitoare şi, de aceea, <i>oricât ne-am strădui</i> să îndeplinim sarcina „de a imprima un caracter politic luptei economice însăşi“, <i>niciodată nu vom putea</i> să ridicăm conştiinţa politică a muncitorilor (până la nivelul conştiinţei politice social-democrate) în cadrul acestei sarcini, deoarece <i>acest cadru însuşi este îngust</i>. Formula lui Martînov e interesantă pentru noi nu pentru că este o ilustrare a talentului lui Martînov de a încurca lucrurile, ci pentru că exprimă plastic greşeala fundamentală a tuturor „economiştilor“, şi anume convingerea că am putea dezvolta conştiinţa politică de clasă a muncitorilor, ca să zicem aşa, dinăuntrul luptei lor economice, adică pornind numai (sau mai ales) de la această luptă, bazându-ne numai (sau mai ales) pe această luptă. Această concepţie este fundamental greşită; şi tocmai din pricină că „economiştii“, supărându-se pe noi pentru polemica pe care o ducem împotriva lor, nu vor să chibzuiască cum se cuvine asupra originii divergenţelor noastre, ajungem la situaţia că literalmente nu ne mai înţelegem unii pe alţii, că vorbim limbi diferite.</p>', '<p><a id="p34"></a>Conştiinţa politică de clasă nu poate fi adusă muncitorului <i>decât din afară</i>, adică din afara luptei economice, din afara sferei relaţiilor dintre muncitori şi patroni. Singurul domeniu din care se pot sorbi cunoştinţe politice este domeniul relaţiilor <i>tuturor</i> claselor şi păturilor cu statul şi guvernul, domeniul relaţiilor dintre <i>toate</i> clasele. De aceea la întrebarea: ce-i de făcut pentru a transmite muncitorilor cunoştinţe politice? nu se poate da numai răspunsul cu care, în majoritatea cazurilor, se mulţumesc practicienii — ca să nu mai vorbim de practicienii care înclină spre „economism“, şi anume răspunsul că „trebuie să mergem la muncitori“. Pentru a transmite <i>muncitorilor</i> cunoştinţe politice, social-democraţii trebuie <i>să meargă în toate clasele populaţiei</i>, trebuie să trimită în toate părţile detaşamente ale armatei lor.</p>', '<p><a id="p35"></a>Alegem intenţionat o formulare atât de colţuroasă, ne exprimăm intenţionat într-un mod simplist şi tăios, nu din dorinţa de a ne exprima în paradoxe, ci pentru a-i face pe „economişti“ „să se lovească“ de sarcinile pe care ei le desconsideră într-un mod inadmisibil, pentru a-i face „să se lovească“ de deosebirea dintre politica trade-unionistă şi cea social-democrată, deosebire pe care ei nu vor s-o înţeleagă. De aceea rugăm pe cititor să-şi păstreze calmul şi să ne asculte cu atenţie până la capăt.</p>', '<p><a id="p36"></a>Să luăm tipul cel mai răspândit în ultimii ani de cerc social-democrat şi să examinăm activitatea lui. El are „legături cu muncitorii“ şi se mulţumeşte cu aceasta, publicând manifeste în care înfierează abuzurile din fabrici, părtinirea capitaliştilor de către guvern şi samavolnicia poliţiei. La adunările la care participă muncitorii discuţia de obicei nu depăşeşte sau aproape nu depăşeşte cadrul aceloraşi teme; referatele şi conferinţele tratând despre istoria mişcării revoluţionare, despre problemele de politică internă şi externă ale guvernului nostru, despre problemele evoluţiei economice a Rusiei şi a Europei, ale situaţiei diferitelor clase în societatea de astăzi etc. sunt o mare raritate. La stabilirea sistematică de legături cu celelalte clase sociale şi la extinderea acestor legături nu se gândeşte nimeni. În fond, în majoritatea cazurilor, membrilor unui astfel de cerc le apare ca ideal de militant un om care seamănă mai curând cu un secretar de trade-union decât cu un socialist — conducător politic. Căci orice secretar de trade-union englez, de pildă, ajută întotdeauna pe muncitori să ducă lupta economică, organizează demascări ale rânduielilor din fabrici, arată caracterul nedrept al legilor şi măsurilor care restrâng libertatea de grevă, libertatea de organizare a pichetelor de grevă (pentru a preveni pe toţi că la fabrica respectivă are loc o grevă), arată că arbitrii, care aparţin claselor burgheze ale poporului, sunt părtinitori etc. etc. Într-un cuvânt, orice secretar de trade-union organizează şi ajută la organizarea „luptei economice împotriva patronilor şi guvernului“. Şi n-am putea insista îndeajuns asupra faptului că <i>asta nu este încă</i> social-democratism, că idealul de social-democrat nu trebuie să fie un secretar de trade-union, ci <i>un tribun al poporului</i>, care să ştie să reacţioneze la toate manifestările de samavolnicie şi de asuprire, oriunde s-ar produce, oricare ar fi pătura sau clasa care ar avea de suferit de pe urma lor, care să ştie să sintetizeze toate aceste manifestări, înfăţişind un singur tablou al samavolniciei poliţieneşti şi al exploatării capitaliste, care să ştie să se folosească de orice fapt mărunt pentru a-şi expune în faţa tuturor convingerile socialiste şi revendicările democratice, pentru a arăta absolut tuturor însemnătatea istorică mondială a luptei de eliberare a proletariatului. Faceţi, de pildă, o comparaţie între un militant cum este Robert Knight (cunoscutul secretar şi conducător al uniunii cazangiilor, unul dintre cele mai puternice trade-unionuri engleze) şi W. Liebknecht şi încercaţi să aplicaţi în acest caz contrapunerile în care îşi încadrează Martînov divergenţele lui cu „Iskra“. Veţi vedea — încep să răsfoiesc articolul lui Martînov — că Robert Knight în mult mai mare măsură „chema masele la anumite acţiuni concrete“ (39), pe când Wilhelm Liebknecht se îndeletnicea mai mult „cu explicarea de pe poziţii revoluţionare a întregii orânduiri actuale sau a unora dintre manifestările ei“ (38—39); că Knight „formula revendicările imediate ale proletariatului şi arăta mijloacele pentru înfăptuirea lor“ (41), pe când Liebknecht, deşi făcea şi acest lucru, nu se dădea totuşi în lături „de a conduce în acelaşi timp activitatea energică a diferitelor pături opoziţioniste“ şi „să le dicteze un program de acţiune pozitiv“ <a href="javascript:void(0);" id="n63">[63]</a> (41); că R. Knight a căutat „să imprime, pe cât posibil, luptei economice însăşi un caracter politic“ (42) şi se pricepea de minune „să prezinte guvernului revendicări concrete, care promit anumite rezultate palpabile“ (43), pe când Liebknecht se îndeletnicea mult mai mult cu „demascări“ „unilaterale“ (40); că Knight dădea mai multă importanţă „mersului progresiv al luptei mărunte de zi cu zi“ (61), pe când Liebknecht dădea mai multă importanţă „propagării ideilor strălucite şi desăvârşite“ (61); că Liebknecht a făcut din ziarul condus de el tocmai un „organ de opoziţie revoluţionară care demască rânduielile de la noi, şi în special rânduielile politice, întrucât ele se ciocnesc cu interesele celor mai felurite pături ale populaţiei“ (63), în timp ce Knight „lucra pentru cauza muncitorilor, în strânsă legătură organică cu lupta proletară“ (63) — dacă „strânsa legătură organică“ e înţeleasă în sensul ploconirii în faţa spontaneităţii pe care am analizat-o mai sus pe baza exemplului lui Kricevski şi Martînov — şi „îşi îngusta sfera sa de exercitare a influenţei“, fiind, fireşte, convins, ca şi Martînov, că „prin aceasta face ca influenţa însăşi să fie mai complexă“ (63). Într-un cuvânt, veţi vedea că, de facto, Martînov coboară social-democraţia la nivelul trade-unionismului, deşi el face acest lucru, fireşte, nu pentru că n-ar dori binele social-democraţiei, ci pur şi simplu pentru că s-a cam pripit să-l aprofundeze pe Plehanov, în loc să-şi dea osteneală să-l înţeleagă.</p>', '<p><a id="p37"></a>Dar să ne întoarcem la expunerea noastră. Am spus că un social-democrat, dacă este nu numai în vorbe pentru dezvoltarea sub toate aspectele a conştiinţei politice a proletariatului, trebuie „să meargă în toate clasele populaţiei“. Se pune întrebarea: cum să facem acest lucru? avem destule forţe pentru aceasta? există teren pentru o astfel de muncă în toate celelalte clase? nu va însemna aceasta o abatere sau nu va duce la o abatere de la punctul de vedere de clasă? Să ne oprim asupra acestor probleme.</p>', '<p><a id="p38"></a>Trebuie „să mergem în toate clasele populaţiei“ şi ca teoreticieni, şi ca propagandişti, şi ca agitatori, şi ca organizatori. Că social-democraţii trebuie să-şi îndrepte activitatea teoretică spre studierea tuturor particularităţilor situaţiei sociale şi politice a diferitelor clase, — despre aceasta nu se îndoieşte nimeni. Dar în această privinţă se face foarte puţin, mult prea puţin în comparaţie cu munca îndreptată spre studierea particularităţilor vieţii din fabrici. În comitete şi în cercuri veţi întâlni oameni care fac chiar studii speciale aprofundate în legătură cu o anumită ramură a industriei de prelucrare a fierului, dar nu veţi găsi aproape nici un caz în care membrii organizaţiilor (nevoiţi, cum se întâmplă adesea, să părăsească, dintr-un motiv sau altul, activitatea practică) să se ocupe în mod special cu strângerea materialului în legătură cu vreo problemă de actualitate din viaţa noastră socială şi politică, problemă care ar putea constitui un prilej pentru activitate social-democrată în celelalte pături ale populaţiei. Vorbind despre slaba pregătire a majorităţii conducătorilor de astăzi ai mişcării muncitoreşti, nu se poate să nu pomenim şi de o pregătire în această privinţă, deoarece şi ea este legată de înţelegerea „economistă“ a „strânsei legături organice cu lupta proletară“. Dar principalul este, bineînţeles, <i>propaganda</i> şi <i>agitaţia</i> în rândurile tuturor păturilor poporului. Pentru social-democratul din Europa occidentală, această sarcină este înlesnită de adunările şi întrunirile populare, la care poate veni <i>oricine</i> doreşte, este înlesnită de parlament, unde el are posibilitatea să vorbească în faţa deputaţilor <i>tuturor</i> claselor. La noi nu există nici parlament, nici libertate de întrunire, totuşi noi găsim posibilitatea să organizăm adunări cu muncitorii care vor să asculte pe <i>un social-democrat</i>. Trebuie să găsim şi posibilitatea de a organiza adunări cu reprezentanţii tuturor claselor populaţiei care vor să asculte pe <i>un democrat</i>. Căci nu este social-democrat acela care în practică uită că „comuniştii sprijină orice mişcare revoluţionară“, <a href="javascript:void(0);" id="n64">[64]</a> că suntem deci datori să expunem şi să subliniem <i>în faţa întregului popor sarcinile general-democratice</i>, fără să ascundem nici o singură clipă convingerile noastre socialiste. Nu este social-democrat acela care în practică îşi uită datoria de a fi <i>în fruntea tuturor</i> în ceea ce priveşte formularea, accentuarea şi rezolvarea <i>oricărei</i> probleme general-democratice.</p>', '<p><a id="p39"></a>„Cu acest lucru toată lumea este de acord!“ — ne va întrerupe cititorul nerăbdător —, iar în noile instrucţiuni pentru redacţia revistei „Rabocee Delo“, adoptate de ultimul congres al uniunii, se spune limpede: „Drept prilej pentru propaganda şi agitaţia politică trebuie să servească toate fenomenele şi evenimentele din viaţa socială şi politică care pricesc proletariatul fie direct, ca clasă aparte, fie ca <i>avangardă a tuturor forţelor revoluţionare în lupta pentru libertate“</i> („Două congrese“, pag. 17, subliniat de noi). Da, acestea sunt cuvinte foarte frumoase şi foarte juste, şi noi am fi pe deplin mulţumiţi dacă „Rabocee Delo“ <i>le-ar înţelege</i>, <i>dacă pe lângă aceste cuvinte n-ar spune şi altele care se bat cap în cap cu ele</i>. Căci nu e destul să ne numim „avangardă“, detaşamentul cel mai înaintat; trebuie să şi acţionăm în aşa fel încât toate celelalte detaşamente să vadă şi să fie nevoite să recunoască că noi mergem în frunte. Şi-l întrebăm pe cititor: oare reprezentanţii celorlalte „detaşamente“ sunt atât de proşti încât să ne creadă pe cuvânt atunci când spunem că noi suntern „avangarda“? închipuiţi-vă în mod concret următorul tablou. În „detaşamentul“ radicalilor ruşi culţi sau al constituţionaliştilor liberali vine un social-democrat şi declară: noi suntem avangarda; „în prezent avem în faţa noastră sarcina de a imprima, pe cât posibil, luptei economice însăşi un caracter politic“. Orice radical sau constituţionalist mai mult sau mai puţin inteligent (şi printre radicalii şi constituţionaliştii ruşi sunt mulţi oameni inteligenţi) se va mulţumi să zâmbească auzind aceste cuvinte şi va spune (bineînţeles în sinea lui, pentru că, în cele mai multe cazuri, ei sunt diplomaţi cu experienţă): „naivă mai este şi «avangarda» aceasta! Nici măcar nu înţelege că este sarcina noastră, a reprezentanţilor celor mai avansaţi ai democraţiei burgheze, de a imprima luptei economice <i>însăşi</i> a muncitorilor un caracter politic. Căci şi noi, ca şi toţi burghezii din Europa occidentală, vrem să-i antrenăm pe muncitori în politică, <i>dar numai în politica trade-unionistă</i>, <i>şi nu în politica social-democrată</i>. Politica trade-unionistă a clasei muncitoare este tocmai <i>politica burgheză</i> a clasei muncitoare. Iar formularea pe care «avangarda» o dă sarcinii sale nu este altceva decât formularea politicii trade-unioniste! De aceea n-au decât să-şi spună social-democraţi cât poftesc. Doar nu sunt copil ca să fac caz de nişte etichete! Numai să nu cadă sub influenţa acestor periculoşi dogmatici ortodocşi, să lase «libertatea criticii» în seama acelora care în mod inconştient împing social-democraţia spre făgaşul trade-unionist!“</p>', '<p><a id="p40"></a>Dar zâmbetul imperceptibfl al constituţionalistului nostru se va transforma într-un râs homeric când va afla că în perioada actuală, când în mişcarea noastră spontaneitatea domină în mod aproape absolut, social-democraţii care vorbesc de caracterul de avangardă al social-democraţiei nu se tem de nimic mai mult decât de „subaprecierea elementului spontan“, că se tem „să nu minimalizeze importanţa mersului progresiv al luptei mărunte de zi cu zi în comparaţie cu propagarea ideilor strălucite şi desăvârşite“ etc. etc.! Un detaşament „de avangardă“ care se teme ca nu cumva elementul conştient s-o ia înainte elementului spontan, care se teme să propună un „plan“ îndrăzneţ, un plan care să silească şi pe cei care au alte vederi să-l recunoască în mod unanim! N-or fi confundând ei cumva cuvântul avangardă cu cuvântul ariergardă?</p>', '<table style="margin-left: auto; margin-right: auto;"><a id="p41"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p42"></a>Să mergem mai departe. Avem noi oare destule forţe pentru a desfăşură propaganda şi agitaţia noastră în <i>toate</i> clasele populaţiei? De bună seamă că avem. „Economiştii“ noştri sunt adesea înclinaţi să conteste acest lucru, scăpând din Vedere uriaşul pas înainte pe care mişcarea noastră l-a făcut din 1894 (aproximativ) până în 1901. Ca adevăraţi „codişti“ ce sunt, ei trăiesc mai mult cu amintirea perioadei de mult apuse a începutului mişcării. Pe atunci aveam într-adevăr extrem de puţine forţe, pe atunci era firească şi legitimă hotărârea de a ne consacra pe de-a-ntregul muncii în rândurile muncitorilor şi de a condamna cu asprime orice abatere de la această muncă, pe atunci întreaga noastră sarcină consta în a ne întări poziţiile noastre în rândurile clasei muncitoare. Acum în mişcare este atrasă o masă uriaşă de forţe, acum vin la noi toţi reprezentanţii cei mai buni ai tinerei generaţii a claselor cultei pretutindeni în provincie se află oameni, nevoiţi să stea acolo, care au participat sau care doresc să participe la mişcare, oameni care se simt atraşi de social-aemocraţie (pe când în 1894 social-democraţii ruşi puteau fi număraţi pe degete). Unul dintre principalele neajunsuri politice şi organizatorice ale mişcării noastre este că <i>nu ştim</i> să folosim toate aceste forţe, să dăm fiecăruia o muncă potrivită (despre aceasta vom vorbi mai amănunţit în capitolul următor). În imensa lor majoritate, aceste forţe sunt lipsite de orice posibilitate „de a merge la muncitori“, aşa că nici vorbă nu poate fi de primejdia de a abate forţele de la munca noastră principală. Iar pentru a pune la îndemâna muncitorilor cunoştinţe politice autentice, vii şi multilaterale, trebuie neapărat să avem „oameni de-ai noştri“, sodal-democraţi, pretutindeni, în toate păturile sociale, în toate poziţiile care permit cunoaşterea resorturilor lăuntrice ale mecanismului nostru de stat. Şi de aceşti oameni avem nevoie nu numai din punct de vedere propagandistic şi agitatoric, dar, încă în şi mai mare măsură, din punct de vedere organizatoric;</p>', '<p><a id="p43"></a>Există oare teren pentru o activitate în cadrul tuturor claselor populaţiei? Cine nu vede acest lucru, acela rămâne iarăşi cu conştiinţa sa în urma avântului spontan al maselor. Mişcarea muncitorească a trezit şi continuă să trezească la unii nemulţumiri, la alţii nădejdea într-un sprijin din partea opoziţiei, sau conştiinţa că absolutismul nu poate fi tolerat şi că prăbuşirea lui este inevitabilă. Nu am fi decât în vorbă „oameni politici“ şi social-democraţi (cum este foarte des cazul în realitate), dacă nu ne-am da seama că sarcina noastră este să folosim toate manifestările de nemulţumire de orice fel ar fi ele, să adunăm şi să prelucrăm toate fărâmele fie şi ale unui protest în faşă. Ca să nu mai vorbim că întreaga masă de milioane şi milioane de ţărani muncitori, meşteşugari, mici meseriaşi etc. ar asculta întotdeauna cu însetare propaganda unui social-democrat cât de cât priceput. Dar se poate oare găsi măcar o singură clasă a populaţiei în care să nu existe grupuri, cercuri şi oameni nemulţumiţi de lipsa de drepturi şi de samavolnide, şi de aceea accesibili propagandei unui social-democrat care dă glas celor mai arzătoare cerinţe general-democratice? Iar aceluia care vrea să-şi facă o idee concretă despre felul cum trebuie să desfăşoare un social-democrat această agitaţie politică în rândurile <i>tuturor</i> claselor şi păturilor populaţiei, îi vom indica <i>demascările politice</i>, în sensul larg al cuvântului, ca mijloc principal (dar, bineînţeles, nu singurul) al acestei agitaţii.</p>', '<p><a id="p44"></a>„Trebuie — scriam eu în articolul „Cu ce să începem?“ („Iskra“ nr. 4, mai 1901), despre care vom vorbi amănunţit mai jos — să trezim în toate păturile cât de cât conştiente ale poporului pasiunea demascărilor <i>politice</i>. Nu trebuie să ne tulbure faptul că în momentul de faţă numărul celor ce fac demascări politice este atât de mic, că glasul lor este atât de slab şi de timid. Cauza acestei situaţii nu este în nici un caz o resemnare generală în faţa samavolniciei poliţieneşti. Cauza este că oamenii care sunt în stare şi sunt gata să demaşte n-au o tribună de la care să poată vorbi — nu există un auditoriu care să asculte cu nesaţ şi să încurajeze pe vorbitori — şi că ei nu văd nicăieri în popor acea forţă în faţa căreia ar avea rost să te plângi de «atotputernicul» guvern rus... Acum suntem în stare şi suntem datori să creăm o tribună pentru demascarea guvernului ţarist în faţa întregului popor; — o astfel de tribună trebuie să fie ziarul social-democrat“.</p>', '<p><a id="p45"></a>Un asemenea auditoriu ideal pentru demascările politice este tocmai clasa muncitoare, care are nevoie, înainte de orice şi mai mult decât de orice, de cunoştinţe politice vii şi multilaterale, care este cea mai capabilă să transforme aceste cunoştinţe într-o luptă activă, chiar dacă această luptă nu i-ar promite nici un fel de „rezultate palpabile“. Iar ca tribună de demascare <i>în faţa întregului popor</i> poate servi numai un ziar pe întreaga Rusie. „Fără un organ politic nu se poate concepe, în Europa de astăzi, o mişcare politică demnă de acest nume“, iar sub acest raport Rusia, fără îndoială, face şi ea parte din Europa de astăzi. Presa a devenit la noi de mult o forţă, altminteri guvernul n-ar cheltui zeci de mii de ruble pentru coruperea ei şi pentru subvenţionarea diverşilor Katkovi şi Meşcerski. <a href="javascript:void(0);" id="n65">[65]</a> Şi nu este pentru prima oară în Rusia absolutistă când presa ilegală rupe zăgazurile cenzurii şi <i>sileşte</i> organele legale şi conservatoare să vorbească deschis despre ea. Aşa s-a întâmplat în deceniul al 8-lea, ba chiar şi în deceniul al 6-lea al secolului trecut. Iar în prezent păturile poporului care sunt dornice să citească presa ilegală şi să înveţe din ea „cum trebuie să trăiască şi să moară“, după cum s-a exprimat un muncitor, autor al unei scrisori publicate în „Iskra“ (nr. 7), sunt cu mult mai largi şi mai adânci. Demascările politice reprezintă o declaraţie de război făcută <i>guvernului</i>, tot aşa cum demascările economice reprezintă o declaraţie de război făcută fabricantului. Şi această declaraţie de război prezintă o importanţă morală cu atât mai mare, cu cât mai amplă şi mai intensă este această campanie de demascare, cu cât mai numeroasă şi mai hotărâtă este <i>clasa</i> socială care <i>declară război pentru a porni acest război</i>. De aceea demascările politice, ca atare, constituie un puternic mijloc pentru <i>a descompune</i> rândurile duşmanului, pentru a-i despărţi de duşman pe aliaţii lui întâmplători sau vremelnici, pentru a semăna vrajbă şi neîncredere între cei care iau parte permanent la puterea absolutistă.</p>', '<p><a id="p46"></a>În vremea noastră numai partidul care <i>va organiza</i> demascări într-adevăr <i>în faţa întregului popor</i> va putea deveni avangarda forţelor revoluţionare. Iar aceste cuvinte: „în faţa întregului popor“ au un conţinut foarte important. Demascatorii din afara rândurilor clasei muncitoare (iar pentru a deveni avangardă trebuie neapărat să atragem celelalte clase) sunt, în marea lor majoritate, oameni politici lucizi şi practici, oameni cu sânge rece. Ei ştiu foarte bine că nu este lipsit de primejdii „să te plângi“ chiar şi împotriva unui funcţionăraş, dar mi-te împotriva „atotputernicului“ guvern rus. Şi numai atunci ne vor adresa <i>nouă</i> plângerile lor, când vor vedea că ele pot într-adevăr să aibă efect, că suntem <i>o forţă politică</i>. Ca să apărem ca atare în ochii celor dinafară trebuie să muncim mult şi cu perseverenţă la <i>ridicarea</i> propriei noastre conştiinţe, la creşterea propriei noastre iniţiative şi energii; pentru aceasta nu e destul să lipeşti eticheta de „avangardă“ pe o teorie şi pe o practică de ariergardă.</p>', '<p><a id="p47"></a>Dar dacă trebuie să luăm asupra noastră organizarea demascării guvernului într-adevăr în faţa întregului popor, atunci prin ce se va exprima caracterul de clasă al mişcării noastre? — ne va întreba şi ne întreabă chiar de pe acum adeptul excesiv de zelos al „unei strânse legături organice cu lupta proletară“. — Ei bine, acest caracter se va exprima tocmai prin faptul că demascările în faţa întregului popor vor fi organizate de noi, social-democraţii; prin faptul că elucidarea tuturor problemelor ridicate de agitaţie se va face în spirit social-democrat consecvent, fără nici un fel de îngăduinţă faţă de orice denaturare, fie ea intenţionată sau neintenţionată, a marxismului; — prin faptul că această agitaţie politică multilaterală va fi desfăşurată de un partid care uneşte într-un tot indisolubil şi ofensiva împotriva guvernului în numele întregului popor, şi educaţia revoluţionară a proletariatului, păstrându-şi în acelaşi timp independenţa politică, şi conducerea luptei economice a clasei muncitoare, şi utilizarea ciocnirilor spontane dintre aceasta şi exploatatorii ei, ciocniri care ridică la luptă şi atrag în lagărul nostru noi şi noi pături ale proletariatului!</p>', '<p><a id="p48"></a>Dar una dintre trăsăturile cele mai caracteristice ale „economismului“ este tocmai faptul că nu înţelege această legătură — mai mult: această coincidenţă dintre nevoia cea mai vitală a proletariatului (educarea politică multilaterală prin agitaţie politică şi demascări politice) şi nevoile mişcării general-democratice. Această neînţelegere se vădeşte nu numai în frazele „martînoviste“, dar şi în referirile, identice ca sens cu aceste fraze, la un pretins punct de vedere de clasă. Iată, de pildă, cum se exprimă în legătură cu aceasta autorii scrisorii „economiste“ din nr. 12 al „Iskrei“: <a href="javascript:void(0);" id="n66">[66]</a> „Acelaşi principal neajuns al «Iskrei» (supraaprecierea ideologiei) este şi cauza inconsecvenţei ei în problema atitudinii social-democraţiei faţă de diferitele clase şi curente sociale. Rezolvând pe baza unor consideraţii teoretice...“ (şi nu pe baza „creşterii sarcinilor partidului care cresc împreună cu partidul“...) „problema trecerii imediate la lupta împotriva absolutismului şi simţind, probabil, cât de grea este această sarcină pentru muncitori în actuala stare de lucruri“... (şi nu numai simţind, ci ştiind foarte bine că muncitorilor această sarcină li se pare mai puţin grea decât intelectualilor „economişti“, care se îngrijesc de muncitori ca de nişte copii mici, deoarece muncitorii sunt gata să lupte chiar şi pentru revendicări care, ca să folosim limbajul incomparabilului Martînov, nu le promit nici un fel de „rezultate palpabile“)..., „dar întrucât nu are răbdare să aştepte până ce muncitorii vor acumula forţele necesare pentru această luptă, «Iskra» începe să caute aliaţi în rândurile liberalilor şi ale intelectualilor...“</p>', '<p><a id="p49"></a>Da, da, noi într-adevăr ne-am pierdut orice „răbdare“ tot „aşteptând“ acea vreme fericită pe care de mult, de mult de tot ne-au promis-o „împăciuitorii“ de tot felul, acea vreme în care „economiştii“ noştri vor înceta să mai atribuie muncitorilor propria <i>lor</i> stare de înapoiere, să mai justifice lipsa lor de energie prin preţinsa lipsă de forţe a muncitorilor. Îi întrebăm pe „economiştii“ noştri: în ce trebuie să constea „această acumulare de forţe, necesare pentru luptă, de către muncitori“? Nu este oare evident că trebuie să constea în educarea politică a muncitorilor, în demascarea în faţa lor a <i>tuturor</i> aspectelor abjectului nostru absolutism? Şi nu este oare limpede că <i>tocmai pentru această muncă</i> avem nevoie de „aliaţi din rândurile liberalilor şi ale intelectualilor“, gata să participe alături de noi la demascarea campaniei politice pornite împotriva zemţilor, învăţătorilor, statisticienilor, studenţilor etc.? Să fie oare într-adevăr chiar atât de greu să înţelegi această grozav de „complicată chestie“? Oare P. B. Akselrod nu vă spune mereu, încă din 1897: „îndeplinirea sarcinii social-democraţilor ruşi de a dobândi adepţi şi aliaţi direcţi sau indirecţi în rândurile claselor neproletare depinde în primul rând şi mai ales de caracterul activităţii propagandistice duse în rândurile proletariatului însuşi“? Or, martînovii şi ceilalţi „economişti“ continuă totuşi să-şi închipuie lucrurile în aşa fel, ca şi cum muncitorii ar trebui <i>mai întâi</i> să acumuleze forţe (pentru politica trade-unionistă) „prin lupta economică împotriva patronilor şi guvernului“, şi abia <i>apoi</i> „să treacă“, probabil, de la „cultivarea combativităţii“ în spirit trade-unionist la combativitatea social-democrată!</p>', '<table style="margin-left: auto; margin-right: auto;"><a id="p50"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p51"></a>„Rabocee Delo“, ca şi autorii scrisorii „economiste“ din nr. 12 al „Iskrei“, ar trebui „să se întrebe de ce evenimentele din primăvară au provocat o asemenea înviorare a curentelor revoluţionare ne-social-democrate, în loc să determine o creştere a autorităţii şi a prestigiului social-democraţiei?“ — Pentru că noi n-am fost la înălţimea sarcinii noastre, pentru că masele muncitoreşti s-au dovedit a fi mai combative decât noi şi pentru că n-am avut conducători şi organizatori revoluţionari destul de pregătiţi care să cunoască bine starea de spirit a tuturor păturilor opoziţioniste, să fie în stare să se situeze în fruntea mişcării şi să transforme demonstraţia spontană într-o demonstraţie politică, să lărgească caracterul ei politic etc. În asemenea condiţii, de rămânerea noastră în urmă se vor folosi în mod inevitabil revoluţionarii ne-social-democraţi mai activi, mai energici; iar muncitorii — cu oricâtă abnegaţie şi energie ar lupta împotriva poliţiei şi armatei, oricât de revoluţionar ar acţiona — nu vor fi decât o forţă care îi sprijină pe aceşti revoluţionari ne-social-democraţi, vor fi o ariergardă a democraţiei burgheze, şi nu o avangardă social-democrată. Să luăm social-democraţia germană, de la care „economiştii“ noştri nu vor să împrumute decât părţile slabe. De ce în Germania nu are loc <i>nici un</i> eveniment politic care să nu influenţeze tot mai mult şi mai mult în sensul creşterii autorităţii şi prestigiului social-democraţiei? Pentru că social-democraţia este întotdeauna în fruntea tuturor în ceea ce priveşte aprecierea revoluţionară a fiecărui eveniment şi susţinerea oricărui protest împotriva samavolniciei. Ea nu se lasă îmbătată de raţionamentul că lupta economică îi va face pe muncitori să se lovească de problema lipsei lor de drepturi şi că condiţiile concrete împing în mod fatal mişcarea muncitorească pe calea revoluţionară. Ea intervine în toate domeniile şi în toate problemele vieţii sociale şi politice; ea intervine şi atunci când Wilhelm nu vrea să confirme în funcţia de primar pe un progresist burghez („economiştii“ noştri n-au reuşit încă să-i lămurească pe germani că în fond aceasta înseamnă un compromis cu liberalismul!), şi atunci când este vorba de promulgarea unei legi împotriva scrierilor şi tablourilor „imorale“ sau de influenţarea de către guvern a alegerilor de profesori etc. etc. Pretutindeni social-democraţii sunt în fruntea tuturor, trezind nemulţumirea politică a tuturor claselor, dezmeticindu-i pe cei adormiţi, îmboldind pe cei rămaşi în urmă, furnizând tot felul de material pentru dezvoltarea conştiinţei politice şi a combativităţii politice a proletariatului. Şi rezultatul este că până şi duşmanii conştienţi ai socialismului încep să se pătrundă de respect faţă de acest luptător politic de avangardă, şi nu rareori se întâmplă ca un document important, provenit nu numai din sferele burgheze, dar chiar şi din cele ale birocraţiei sau din cele ale curţii, să nimerească, ca prin minune, în redacţia lui „Vorwärts“.</p>', '<p><a id="p52"></a>Acesta este secretul acelei „contradicţii“ aparente care depăşeşte în aşa măsură puterea de înţelegere a revistei „Rabocee Delo“, încât nu-i rămâne decât să ridice braţele la cer şi să strige: „mascaradă“! Şi într-adevăr, închipuiţi-vă: noi, „Rabocee Delo“, punem <i>pe primul plan</i> mişcarea muncitorească <i>de masă</i> (şi tipărim acest lucru cu caractere aldine!), noi punem în gardă pe toată lumea împotriva minimalizării importanţei elementului spontan, noi vrem să imprimăm luptei economice însăşi, <i>însăşi</i>, <i>însăşi</i> un caracter politic, noi vrem să rămânem în strânsă legătură organică cu lupta proletară! Şi după toate astea ni se spune că pregătim terenul pentru transformarea mişcării muncitoreşti într-o unealtă a democraţiei burgheze. Şi cine spune asta? Oameni care fac un „compromis“ cu liberalismul, care se amestecă în orice problemă „liberală“ (ce lipsă de înţelegere a „legăturii organice cu lupta proletară“!), care dau atâta atenţie şi studenţilor şi chiar (ce oroare!) zemţilor! Oameni care în general vor să-şi consacre forţele într-o proporţie mai mare (în comparaţie cu „economiştii“) activităţii în rândurile claselor neproletare ale populaţiei! Nu este asta o „mascaradă“??</p>', '<p><a id="p53"></a>Sărmana „Rabocee Delo“! Va ajunge ea cândva să înţeleagă această complicată chestiune?</p>'],
'idChr': '1.04.03text',
'title': 'III. Politica trade-unionistă şi politica social-democrată',
'info': 'Ce-i de făcut? (1902)',
},
{'year': '1902',
'image': 'lenin2',
'content': ['<h6 style="text-align: center;"><a id="p0"></a>IV. Metodele primitive ale economiştilor şi organizaţia de revoluţionari</h6>', '<p><a id="p1"></a>Afirmaţiile revistei „Rabocee Delo“ analizate de noi mai sus, şi anume că lupta economică este mijlocul de agitaţie politică cel mai larg utilizabil, că în prezent sarcina noastră este de a imprima luptei economice însăşi un caracter politic etc., vădesc o înţelegere îngustă nu numai a sarcinilor noastre politice, ci şi a sarcinilor noastre <i>organizatorice</i>. Pentru „lupta economică împotriva patronilor şi guvernului“ nu este nicidecum necesară — şi de aceea în cursul unei astfel de lupte nici nu se poate forma — o organizaţie centralizată, pe întreaga Rusie, care să unească într-un singur asalt comun absolut toate manifestările de opoziţie politică, de protest şi de revoltă, o organizaţie alcătuită din revoluţionari de profesie şi condusă de adevăraţi conducători politici ai întregului popor. De altfel, acest lucru este limpede. Caracterul organizării oricărei instituţii este determinat în mod firesc şi inevitabil de conţinutul activităţii acestei instituţii. De aceea „Rabocee Delo“, prin afirmaţiile sale analizate mai sus, consfinţeşte şi legitimează nu numai îngustimea activităţii politice, ci şi îngustimea muncii organizatorice. Şi în cazul de faţă, ca şi întotdeauna, „Rabocee Delo“ apare ca un organ a cărui conştiinţă capitulează în faţa spontaneităţii. Or, ploconirea în faţa formelor organizatorice care se dezvoltă spontan, faptul că nu suntem conştienţi că munca noastră organizatorică este atât de îngustă şi de primitivă, că suntem încă atât de „meşteşugari“ în acest domeniu important, faptul că ne lipseşte această conştiinţă, spun, constituie o adevărată boală a mişcării noastre. Nu este o boală a declinului, ci o boală de creştere, asta se înţelege de la sine. Dar tocmai acum, când pe noi, conducătorii şi organizatorii mişcării, valul revoltei spontane, am putea spune, ne copleşeşte, este deosebit de necesară lupta neîmpăcată împotriva oricărei apărări a stării noastre de înapoiere, împotriva oricărei legitimări a îngustimii manifestată în acest domeniu; tocmai acum <a id="cit14"></a>este deosebit de necesar să trezim în fiecare dintre cei care participă sau care au de gând să participe la munca practică nemulţumirea faţă de <i>metodele primitive</i> care domnesc la noi şi hotărârea nestrămutată de a ne debarasa de ele.</p>', '<p>\xa0</p>', '<p class="mid" style="text-align: center;"><a id="p2"></a>a) Ce înseamnă metode primitive?</p>', '<p><a id="p3"></a>Vom încerca să răspundem la această întrebare zugrăvind un mic tablou al activităţii unui cerc tipic social-democrat de prin anii 1894—1901. Am mai semnalat că în acea perioadă tineretul studios era atras în masă de marxism. Bineînţeles că marxismul îl atrăgea nu numai ca teorie, ba chiar nu atât ca teorie, cât ca răspuns la întrebarea: „ce-i de făcut?“, ca o chemare de a porni la luptă împotriva duşmanului. Şi noii luptători porneau la luptă cu o pregătire şi cu un armament uimitor de primitive, în cele mai multe cazuri nu aveau aproape nici un fel de armament şi absolut nici o pregătire. Porneau la război cum ar porni ţăranul de la plug, luând cu el numai o bâtă. Un cerc de studenţi, fără nici o legătură cu cercurile din alte localităţi sau măcar din alte părţi ale oraşului (sau din alte instituţii de învăţământ), fără să fi organizat câtuşi de puţin diferitele părţi ale muncii revoluţionare, fără nici un plan sistematic de activitate pentru o perioadă de timp cât de cât îndelungată, intră în legătură cu muncitorii şi porneşte la treabă. Cercul desfăşoară treptat o propagandă şi o agitaţie din ce în ce mai largă, îşi atrage, prin simplul fapt că acţionează, simpatia unor straturi muncitoreşti destul de largi, simpatia unei oarecare părţi din societatea cultă, care le procură bani şi pune „Comitetului“ la dispoziţie noi şi noi grupuri de tineri. Creşte puterea de atracţie a comitetului (sau a uniunii de luptă), creşte amploarea activităţii lui, şi el îşi lărgeşte această activitate în mod absolut spontan: aceiaşi oameni care cu un an sau cu câteva luni în urmă îşi puneau în cercurile studenţeşti întrebarea: „încotro să mergem?“, care stabileau şi întreţineau legături cu muncitorii, care întocmeau şi lansau manifeste, încep să stabilească legături cu alte grupuri de revoluţionari, procură literatură, se apucă să scoată un ziar local, încep să vorbească despre organizarea unei demonstraţii, trec, în sfârşit, la operaţii făţişe de luptă (iar asemenea operaţii făţişe de luptă pot fi, în funcţie de împrejurări, şi primul manifest agitatoric, şi primul număr de ziar, şi prima demonstraţie). Şi, de obicei, aceste operaţii atrag după ele, chiar din momentul în care au fost începute, o cădere imediată şi totală. O cădere imediată şi totală tocmai pentru că aceste operaţii de luptă nu erau rezultatul unui plan sistematic de luptă îndelungată şi perseverentă, al unui plan chibzuit de mai înainte şi pregătit pe îndelete, ci erau pur şi simplu rezultatul creşterii spontane a activităţii care se desfăşura, conform tradiţiei, în cercuri; pentru că poliţia cunoştea aproape întotdeauna, cum e şi firesc, pe principalii militanţi ai mişcării locale, care „s-au recomandat“ ca atare încă de pe băncile facultăţii, şi nu aştepta decât momentul potrivit pentru a face arestări în masă, lăsând intenţionat cercul să crească şi să se lărgească, ca să aibă un corpus delicti palpabil, şi lăsând intenţionat întotdeauna „de sămânţă“ (după expresia tehnică folosită, pe câte ştiu eu, atât de ai noştri cât şi de jandarmi) câteva persoane cunoscute ei. Un război ca acesta poate fi comparat cu un atac pornit de cete de ţărani înarmaţi cu bite împotriva unei armate moderne. Şi nu putem decât să ne mirăm de vitalitatea acestei mişcări, care se extindea, creştea şi repurta victorii în ciuda acestei totale lipse de pregătire a luptătorilor. Ce-i drept, din punct de vedere istoric, primitivitatea armamentului era la început nu numai inevitabilă, ci <i>chiar legitimă</i>, ca o condiţie pentru atragerea largă a luptătorilor. Dar de îndată ce au început operaţii de luptă serioase (şi ele au început, de fapt, o dată cu grevele din vara anului 1896), lipsurile organizaţiei noastre de luptă au început să se facă simţite din ce în ce mai mult. Guvernul, care la început s-a zăpăcit şi a făcut o serie de greşeli (de pildă, apelurile către opinia publică în care se descriau fărădelegile săvârşite de socialişti, sau expulzarea din capitale a unor muncitori şi trimiterea lor în centrele industriale din provincie), s-a adaptat repede la noile condiţii de luptă şi a ştiut să plaseze la locurile cuvenite detaşamentele sale de provocatori, spioni şi jandarmi, înarmate cu tot felul de mijloace perfecţionate. Pogromurile au început să se repete atât de frecvent şi să lovească un număr atât de mare de persoane, să măture în aşa măsură cercurile locale, încât masa muncitorească îşi pierdea literalmente toţi conducătorii, mişcarea căpăta un caracter extrem de discontinuu, neputându-se stabili nici o continuitate şi legătură în muncă. Faptul că militanţii locali erau din cale-afară de răzleţiţi, compoziţia întâmplătoare a cercurilor, lipsa de pregătire şi îngustimea de orizont în domeniul problemelor teoretice, politice şi organizatorice, — toate acestea reprezentau consecinţa, inevitabilă a condiţiilor descrise mai sus. Lucrurile au mers până acolo, încât din, pricina că nu suntem îndeajuns de fermi şi de conspirativi, în unele locuri muncitorii devin neîncrezători faţă de intelectuali şi încep să-i ocolească: prin excesiva lor nechibzuinţă, zic ei, intelectualii ne duc la căderi!</p>', '<p><a id="p4"></a>Oricine cunoaşte cât de cât mişcarea ştie că folosirea acestor metode primitive a început să fie, în sfârşit, resimţită ca o boală de către orice social-democrat care gândeşte.</p>', '<table style="margin-left: auto; margin-right: auto;"><a id="p5"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p6"></a>b) Metodele primitive şi economismul</p>', '<p><a id="p7"></a>Trebuie să ne oprim acum asupra unei probleme pe care şi-o pune, desigur, fiecare cititor. Se poate oare stabili o legătură între aceste metode primitive, ca boală de creştere proprie <i>întregii</i> mişcări, şi „economismul“, ca <i>unul</i> dintre curentele existente în cadrul social-democraţiei ruse? Noi credem că da. Lipsa de pregătire practică, lipsa de pricepere în munca organizatorică ne sunt într-adevăr comune <i>nouă tuturor</i>, inclusiv acelora care de la bun început s-au situat ferm pe punctul de vedere al marxismului revoluţionar. Şi pentru lipsa de pregătire ca atare, desigur că nimeni n-ar putea să-i învinuiască pe practicieni. Dar, în afară de lipsa de pregătire, în noţiunea de „metode primitive“ mai intră şi altceva: caracterul îngust al muncii revoluţionare în general, neînţelegerea faptului că această muncă îngustă nu permite formarea unei bune organizaţii de revoluţionari, în sfârşit — şi asta-i principalul — încercările de a justifica această îngustime şi de a o ridica la rangul unei „teorii“ speciale, adică ploconirea şi în acest domeniu în faţa spontaneităţii. Din moment ce s-au ivit aceste încercări, a devenit neîndoios că metodele primitive sunt legate de „economism“ şi că nu ne putem debarasa de îngustimea activităţii noastre organizatorice dacă nu ne vom debarasa de „economism“ în general (adică de înţelegerea îngustă atât a teoriei marxismului cât şi a rolului social-democraţiei şi a sarcinilor ei politice). Iar aceste încercări s-au manifestat în două direcţii. Unii au început să spună: masa muncitorească n-a formulat încă ea însăşi sarcini politice atât de ample şi de combative ca acelea pe care i le „impun“ revoluţionarii; ea mai trebuie să lupte pentru revendicări politice <i>imediate</i>, să ducă „lupta economică împotriva patronilor şi guvernului“ <a href="javascript:void(0);" id="n67">[67]</a> (şi acestei lupte „accesibile“ mişcării de masă îi corespunde, fireşte, şi o organizaţie „accesibilă“ chiar şi tineretului celui mai nepregătit). Alţii, care nu admit nici un fel de „dezvoltare treptată“, au început să spună: este posibil şi necesar „să înfăptuim revoluţia politică“, dar pentru aceasta nu e deloc nevoie de crearea unei organizaţii puternice de revoluţionari care să educe proletariatul printr-o luptă fermă şi perseverentă; pentru aceasta este de ajuns să punem mâna cu toţii pe bâta „accesibilă“ şi bine cunoscută. Ca să vorbim fără alegorii — şă facem o grevă generală <a href="javascript:void(0);" id="n68">[68]</a> sau să îmboldim mersul „molatic“ al mişcării muncitoreşti cu ajutorul „terorii ca mijloc de excitaţie“. <a href="javascript:void(0);" id="n69">[69]</a> Amândouă aceste curente — şi oportuniştii şi „revoluţioniştii“ — capitulează în faţa metodelor primitive dominante; ei nu cred că e cu putinţă să ne debarasăm de ele, nu înţeleg care e prima şi cea mai imperioasă sarcină practică a noastră: de a crea <i>o organizaţie de revoluţionari</i>, capabilă să asigure luptei politice energie, stabilitate şi continuitate.</p>', '<p><a id="p8"></a>Am citat mai sus cuvintele lui B—v: „creşterea mişcării muncitoreşti o ia înaintea creşterii şi dezvoltării organizaţiilor revoluţionare“. Această „comunicare preţioasă a unui observator direct“ (aprecierea făcută de redacţia revistei „Rabocee Delo“ articolului lui B—v) are pentru noi o valoare dublă. Ea arată că am avut dreptate considerând că principala cauză a actualei crize din cadrul social-democraţiei ruse este <i>rămânerea în urma a conducătorilor</i> (a „ideologilor“, a revoluţionarilor, a social-democraţilor) faţă de <i>avântul spontan al maselor</i>. Ea arată că toate aceste raţionamente ale autorilor scrisorii „economiste“ (din nr. 12 al „Iskrei“), ale lui B. Kricevski şi Martînov, cu privire la primejdia pe care o prezintă diminuarea importanţei elementului spontan, a luptei mărunte de zi cu zi, cu privire la tactica-proces etc., înseamnă tocmai preamărirea şi apărarea metodelor primitive. Oamenii aceştia, care nu pot rosti cuvântul „teoretician“ fără o grimasă de dispreţ, care numesc „simţ al realităţii“ îngenuncherea lor în faţa lipsei de pregătire practică şi a înapoierii, dovedesc de fapt că nu înţeleg cele mai imperioase sarcini <i>practice</i> care stau în faţa noastră. Unor oameni rămaşi în urmă ei le strigă: ţineţi pasul! n-o luaţi înainte! Unor oameni care suferă de lipsă de energie şi iniţiativă în munca organizatorică, de lipsa unor „planuri“ de organizare amplă şi îndrăzneaţă, ei le strigă: „tactica e un proces!“ Păcatul nostru cel mai mare constă în <i>coborârea</i> sarcinilor noastre politice <i>şi organizatorice</i> la nivelul intereselor imediate, „palpabile“, „concrete“ ale luptei economice de fiecare zi, iar ei găsesc de cuviinţă să ne cânte într-una: trebuie să imprimăm luptei economice însăşi un caracter politic! Repet: este acelaşi „simţ al realităţii“ ca cel de care dădea dovadă eroul eposului popular care, văzând un cortegiu funebru, a strigat: „azi unul, mâine zece!“.</p>', '<p><a id="p9"></a>Amintiţi-vă cu ce neasemuită aroganţă, cu adevărat „narcisiană“, îl învăţau înţelepţii aceştia pe Plehanov: <i>„cercurilor</i> muncitoreşti în general (sic!) le sunt inaccesibile sarcinile politice în sensul real, <i>practic</i> al acestui cuvânt, adică în sensul unei lupte practice adecvate şi efective pentru revendicări politice“ („Răspunsul redacţiei revistei «Rabocee Delo»“, pag. 24.) Există cercuri de toată mâna, domnilor! Unui cerc care foloseşte metode „meşteşugăreşti“, desigur că sarcinile politice îi sunt inaccesibile atâta vreme cât membrii acestui cerc nu-şi dau seama că folosesc metode primitive şi nu se dezbară de ele. Iar dacă mai sunt şi îndrăgostiţi de metodele lor primitive, dacă scriu cuvântul „practic“ neapărat cu caractere cursive şi îşi închipuie că a fi practic înseamnă a coborî sarcinile noastre la nivelul de înţelegere al păturilor celor mai înapoiate ale masei, se înţelege că în ceea ce-i priveşte nu mai există nici o speranţă de îndreptare şi că în general <i>sarcinile politice le sunt inaccesibile</i>. Dar unui cerc de corifei cum sunt Alekseev şi Mîşkin, Halturin şi Jeleabov, sarcinile politice, în sensul cel mai real, în sensul cel mai practic al acestui cuvânt, îi sunt accesibile şi îi sunt accesibile tocmai pentru că şi în măsura în care propaganda lor fierbinte găseşte ecou în masa care se deşteaptă spontan, în măsura în care energia lor clocotitoare este însuşită de clasa revoluţionară şi este sprijinită de energia acesteia. Plehanov a avut de o mie de ori dreptate atunci când nu numai că a arătat care este această clasă revoluţionară, nu numai că a dovedit necesitatea şi inevitabilitatea deşteptării ei spontane, dar a şi pus în faţa „cercurilor muncitoreşti“ o sarcină politică înaltă şi măreaţă. Voi însă vă referiţi la mişcarea de masă apărută de atunci încoace, pentru <i>a diminua</i> această sarcină, pentru <i>a îngusta</i> energia şi amploarea activităţii „cercurilor muncitoreşti“. Ce este aceasta dacă nu o atitudine de meşteşugar îndrăgostit de metodele lui primitive? Vă făliţi cu practicismul vostru şi nu vedeţi un fapt pe care-l ştie orice practician rus: ce minuni poate săvârşi pe tărâm revoluţionar energia nu numai a unui cerc, ci chiar şi a unei persoane izolate. Sau sunteţi de părere că în mişcarea noastră nu pot exista corifei ca aceia din deceniul al 8-lea? Dar de ce credeţi asta? Pentru că suntem prea puţin pregătiţi? Dar noi ne pregătim, ne vom pregăti şi vom fi pregătiţi! E drept că la noi apele stătătoare ale „luptei economice împotriva patronilor şi guvernului“ au prins, din nenorocire, mucegai: au apărut oameni care îngenunchează şi se închină în faţa spontaneităţii, contemplând cu veneraţie (cum spune Plehanov) „posteriorul“ proletariatului rus. Dar vom şti noi să ne debarasăm de acest mucegai. Tocmai acum revoluţionarul rus, călăuzindu-se după o teorie cu adevărat revoluţionară, sprijinindu-se pe o clasă cu adevărat revoluţionară şi care se deşteaptă spontan, poate, în sfârşit, — în sfârşit! — să se ridice în toată mărimea sa şi să-şi desfăşoare toate forţele sale de uriaş. Pentru aceasta se cere numai ca masa practicienilor, ca masa şi mai mare de oameni care visează la o activitate practică încă de pe băncile şcolii să întâmpine cu batjocură şi dispreţ orice tentativă de a diminua sarcinile noastre politice şi amploarea muncii noastre organizatorice. Şi fiţi siguri, domnilor, că aşa va fi!</p>', '<table style="margin-left: auto; margin-right: auto;"><a id="p10"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p11"></a>Dar dacă cititorul vrea să vadă perle de extaziere „economistă“ în faţa metodelor primitive, el trebuie, bineînţeles, să treacă de la eclectica şi nestatornica „Rabocee Delo“ la consecventa şi hotărâta „Raboceaia Mîsl“. „Şi acum câteva cuvinte chiar despre aşa-zisa intelectualitate revoluţionară — scria R.M. în „Suplimentul special“, pag. 13. — Ce-i drept, ea în repetate rânduri a dovedit în fapt că e oricând gata «să se angajeze într-o luptă hotărâtă cu ţarismul». Toată nenorocirea este numai că, fiind prigonită fără cruţare de poliţia politică, intelectualitatea noastră revoluţionară ia lupta împotriva acestei poliţii politice drept o luptă politică împotriva absolutismului. Tocmai de aceea pentru ea problema «de unde să luăm forţe pentru lupta împotriva absolutismului?» a rămas nelămurită şi până în ziua de azi“.</p>', '<p><a id="p12"></a>Nu-i aşa că acest dispreţ suveran faţă de lupta împotriva poliţiei manifestat de un admirator (în sensul peiorativ al cuvântului) al mişcării <i>spontane</i> este superb? El este gata să justifice lipsa noastră de pricepere în materie de conspiraţie prin aceea că, în condiţiile mişcării spontane de masă, pentru noi lupta împotriva poliţiei politice nici nu este, în fond, prea importantă!! Puţini, foarte puţini vor subscrie la această concluzie monstruoasă: atât de acută a ajuns pentru toată lumea problema lipsurilor organizaţiilor noastre revoluţionare. Dar dacă Martînov, de pildă, nu va subscrie la această concluzie, aceasta este numai pentru că el nu ştie, sau n-are curajul, să-şi ducă ideile până la capăt. Într-adevăr, oare o „sarcină“ cum este formularea de către mase a unor revendicări concrete care promit rezultate palpabile reclamă o grijă specială pentru crearea unei organizaţii de revoluţionari trainice, centralizate şi combative? Oare o asemenea „sarcină“ nu poate fi adusă la îndeplinire şi de o masă care deloc nu „luptă împotriva poliţiei politice“? Mai mult: oare sarcina aceasta ar fi realizabilă dacă în afară de un mic număr de conducători n-ar pune umărul (într-o imensă majoritate) şi muncitori care <i>nu sunt</i> de loc <i>în stare</i> „să lupte împotriva poliţiei politice“? Asemenea muncitori, oameni de rând din masă, sunt în stare să dea dovadă de o uriaşă energie şi abnegaţie în cursul unei greve, într-o luptă de stradă cu poliţia şi armata, sunt în stare (şi numai ei pot) <i>să determine</i> rezultatul întregii noastre mişcări, — dar tocmai lupta împotriva poliţiei <i>politice</i> cere însuşiri speciale, cere revoluţionari <i>de profesie</i>. Şi noi trebuie să avem grijă nu numai ca masa „să formuleze“ revendicări concrete, dar şi ca masa muncitorilor „să ridice“ un număr tot mai mare din aceşti revoluţionari de profesie. Am ajuns, aşadar, la problema raporturilor dintre organizaţia de revoluţionari de profesie şi mişcarea pur muncitorească. De această problemă, care nu prea a fost tratată în publicistică, noi, „politicii“, ne-am ocupat foarte mult în convorbirile şi discuţiile avute cu tovarăşii cu înclinaţii mai puternice sau mai slabe spre „economism“. Asupra acestei probleme merită să ne oprim în mod special. Dar mai întâi să încheiem cu încă un citat ilustrarea tezei noastre despre legătura dintre metodele primitive şi „economism“.</p>', '<p><a id="p13"></a>„Grupul «Eliberarea muncii» — scria d-l N.N. în „Răspunsul“ său — cere o luptă directă împotriva guvernului, fără să se gândească de unde am putea lua forţa materială pentru această luptă şi fără să arate <i>care sunt căile pentru această luptă“</i>. Şi subliniind ultimele cuvinte, autorul face următoarea notă la cuvântul „căile“: „La explicarea acestei împrejurări nu se pot invoca scopurile conspirative, întrucât în program nu este vorba de o conspiraţie, ci de o <i>mişcare de masă</i>. Iar masa nu poate să meargă pe căi secrete. E oare cu putinţă o grevă secretă? E oare cu putinţă o manifestaţie sau o petiţie secretă?“ („Vademecum“, pag. 59.) Autorul vorbeşte direct şi despre această „forţă materială“ (organizatorii de greve şi de manifestaţii) şi despre „căile“ de luptă, şi totuşi se dovedeşte a fi dezorientat şi nedumerit, deoarece el „se ploconeşte“ în faţa mişcării de masă, adică o priveşte ca pe ceva care <i>ne scuteşte</i> de activitatea noastră revoluţionară, şi nu ca pe ceva care trebuie să încurajeze şi <i>să îmboldească</i> activitatea noastră revoluţionară. O grevă secretă este cu neputinţă pentru cei care participă la ea şi pentru persoanele care vin în contact direct cu ea. Dar pentru masa muncitorilor ruşi această grevă poate să rămână (şi de cele mai multe ori rămâne) „secretă“, căci guvernul are grijă să taie orice legătură cu greviştii, are grijă să facă imposibilă orice răspândire de ştiri asupra grevei. Şi iată, aici e nevoie de o „luptă“ specială „împotriva poliţiei politice“, de o luptă pe care niciodată n-o va putea duce în mod activ o masă atât de largă cum este aceea care ia parte la grevă. <a id="cit15"></a>Această luptă trebuie să fie organizată „după toate regulile artei“ de către oameni care se ocupă cu activitatea revoluţionară ca revoluţionari de profesie. Organizarea acestei lupte n-a devenit <i>mai puţin necesară</i> din pricină că în mişcare sunt atrase în mod spontan masele. Dimpotrivă, ca urmare a acestui fapt, organizarea devine <i>mai necesară</i>, căci noi, socialiştii, nu ne-am îndeplini îndatoririle noastre directe faţă de mase dacă n-am fi în stare să împiedicăm poliţia de a face secretă orice grevă şi orice manifestaţie (şi dacă uneori nu le-am pregăti noi înşine în mod secret). Şi suntem în stare <i>să facem</i> aceasta tocmai pentru că masa care se deşteaptă în mod spontan <i>va ridica şi ea din mijlocul ei</i> un număr tot mai mare de „revoluţionari de profesie“ (dacă noi nu ne vom apuca să îndemnăm în fel şi chip pe muncitori să bată pasul pe loc).</p>', '<p>\xa0</p>', '<p class="mid" style="text-align: center;"><a id="p14"></a>c) Organizaţie de muncitori şi organizaţie de revoluţionari</p>', '<p><a id="p15"></a>Dacă pentru un social-democrat noţiunea de luptă politică este identică cu noţiunea de „luptă economică împotriva patronilor şi guvernului“, este firesc să ne aşteptăm ca pentru el noţiunea de „organizaţie de revoluţionari“ să fie mai mult sau mai puţin identică cu noţiunea de „organizaţie de muncitori“. Şi în realitate aşa se şi întâmplă; de aceea, atunci când vorbim despre organizare, ne pomenim literalmente vorbind limbi diferite. Îmi este foarte vie în memorie, de pildă, o convorbire avută cu un „economist“ destul de consecvent, pe care până atunci nu avusesem prilejul să-l cunosc mai înainte. <a href="javascript:void(0);" id="n70">[70]</a> Am început să discutăm despre broşura: „Cine va înfăptui revoluţia politică?“, şi de la început am căzut de acord că principala lipsă a broşurii este că ignorează problema organizării. Şi unul şi altul aveam impresia că între noi doi există o solidaritate, dar... pe măsură ce convorbirea noastră evolua, constatam că vorbim despre lucruri diferite. Interlocutorul meu îi aducea autorului învinuirea că ignorează casele de ajutor pentru caz de grevă, asociaţiile de ajutor reciproc etc., pe and eu aveam în vedere organizaţia de revoluţionari, necesară pentru „înfăptuirea“ revoluţiei politice. Şi, de îndată ce a ieşit la iveală această divergenţă, nu-mi amintesc în general să se mai fi întâmplat să fiu de acord în vreo problemă principială cu acest „economist“!</p>', '<p><a id="p16"></a>Care era deci sursa divergenţelor noastre? Tocmai faptul că „economiştii“ alunecă mereu de la social-democratism la trade-unionism, atât în ceea ce priveşte sarcinile organizatorice cât şi cele politice. Lupta politică a social-democraţiei este mult mai amplă şi mai complexă decât lupta economică a muncitorilor împotriva patronilor şi guvernului. Tot astfel (şi din această cauză) organizarea unui partid social-democrat revoluţionar trebuie să fie inevitabil <i>de alt gen</i> decât organizarea muncitorilor în vederea acestei lupte. În primul rând, organizaţia muncitorilor trebuie să fie o organizaţie profesională; în al doilea rând, trebuie să fie cât mai largă cu putinţă; în al treilea rând, trebuie să fie cât mai puţin conspirativă cu putinţă (aici şi mai jos mă refer, bineînţeles, numai la Rusia absolutistă). Organizaţia de revoluţionari, dimpotrivă, trebuie să cuprindă în primul rând şi mai ales oameni a căror profesie este activitatea revoluţionară (de aceea şi vorbesc despre organizaţia de <i>revoluţionari</i>, având în vedere pe revoluţionarii social-democraţi). În faţa acestei trăsături caracteristice generale a membrilor unei astfel de organizaţii, orice deosebire <i>între muncitori şi intelectuali trebuie să se şteargă cu desăvârşire</i>, ca să nu mai vorbim despre deosebirea dintre diferitele profesiuni ale unora şi altora. Această organizaţie trebuie în mod necesar să fie nu prea largă şi cât mai conspirativă cu putinţă. Să ne oprim asupra acestei triple deosebiri.</p>', '<p><a id="p17"></a>În ţările în care există libertate politică, deosebirea dintre organizaţia sindicală şi organizaţia politică este cât se poate de limpede, după cum este limpede şi deosebirea dintre trade-unionuri şi social-democraţie. Bineînţeles, relaţiile dintre social-democraţie şi trade-unionuri variază inevitabil în diferite ţări în funcţie de condiţiile istorice, juridice şi de alte condiţii; aceste relaţii pot fi mai mult sau mai puţin strânse, mai mult sau mai puţin complicate etc. (după părerea noastră, ele trebuie să fie cât mai strânse şi cât mai puţin complicate); dar în ţările libere nici vorbă nu poate fi despre o identificare a organizaţiei sindicatelor cu organizaţia partidului social-democrat. În Rusia însă, jugul absolutismului şterge, la prima vedere, orice deosebire dintre organizaţia social-democrată şi asociaţia muncitorească, fiindcă <i>orice</i> asociaţii muncitoreşti şi <i>orice</i> cercuri sunt interzise, fiindcă principala manifestare şi principala armă a luptei economice a muncitorilor — greva — este în general o infracţiune de drept comun (şi adesea chiar o infracţiune politică!). Aşadar, condiţiile de la noi, pe de o parte, „îi fac“ în mare măsură pe muncitorii care duc lupta economică „să se lovească“ de problemele politice, iar pe de altă parte „îi fac“ pe social-democraţi să confunde trade-unionismul cu social-democratismul (iar alde Kricevski, <a href="javascript:void(0);" id="n71">[71]</a> Martînov &amp; Co., vorbind cu mult zel despre primul fenomen, nu-l observă pe cel de-al doilea). Într-adevăr, închipuiţi-vă nişte oameni care în proporţie de 99% sunt absorbiţi de „lupta economică împotriva patronilor şi guvernului“. Unii dintre ei de-a lungul <i>întregii</i> lor perioade de activitate (4—6 luni) nu se vor lovi niciodată de problema necesităţii unei organizaţii de revoluţionari mai complexe; alţii se vor „lovi“, probabil, de literatura bernsteiniană, relativ răspândită, din care vor sorbi convingerea că „mersul progresiv al luptei mărunte de zi cu zi“ este de o deosebită importanţă. Alţii, în sfârşit, se vor lăsa atraşi, poate, de ideea ademenitoare de a arăta lumii o nouă mostră de „legătură strânsă şi organică cu lupta proletară“, de legătură între mişcarea sindicală şi mişcarea social-democrată. Cu cât o ţară păşeşte mai târziu în arena capitalismului, deci şi a mişcării muncitoreşti — îşi pot spune aceşti oameni —, cu atât mai mult socialiştii pot să participe la mişcarea sindicală şi s-o sprijine, cu atât pot şi trebuie să existe mai puţine organizaţii sindicale nesocial-democrate. Până aici raţionamentul acesta este absolut just. Nenorocirea este însă că ei merg mai departe şi visează la contopirea deplină a social-democratismului cu trade-unionismul. Din exemplul „Statutului Uniunii de luptă din Petersburg“, vom vedea îndată ce efecte dăunătoare au aceste visuri asupra planurilor noastre organizatorice.</p>', '<p><a id="p18"></a>Organizaţiile muncitorilor pentru lupta economică trebuie să fie organizaţii sindicale. Orice muncitor social-democrat trebuie să sprijine în măsura posibilului aceste organizaţii şi să acţioneze intens în cadrul lor. Asta aşa este. Dar nu este câtuşi de puţin în interesul nostru să cerem ca membri ai uniunilor „de breaslă“ să poată fi numai social-democraţii: aceasta ar îngusta influenţa noastră asupra masei. Din uniunile de breaslă trebuie să facă parte orice muncitor care înţelege necesitatea unirii în vederea luptei împotriva patronilor şi guvernului. Nici chiar scopul uniunilor de breaslă nu ar putea fi atins dacă ele n-ar cuprinde pe toţi cei ce sunt în stare să se ridice fie şi numai până la această treaptă elementară de înţelegere, dacă aceste uniuni de breaslă n-ar fi organizaţii foarte <i>largi</i>. Şi cu cât aceste organizaţii sunt mai largi, cu atât şi influenţa noastră asupra lor se va exercita pe scară mai largă, şi se va exercita nu numai prin dezvoltarea „spontană“ a luptei economice, dar şi prin exercitarea unei influenţe directe, conştiente de către membrii socialişti ai uniunii asupra tovarăşilor lor. Dar într-o organizaţie cu un număr mare de membri nu este cu putinţă o conspiraţie strictă (care cere o pregătire mult mai mare decât pregătirea necesară pentru a participa la lupta economică). Cum poate fi împăcată această contradicţie dintre necesitatea unei organizaţii largi şi necesitatea unei conspiraţii stricte? Cum se poate obţine ca organizaţiile de breaslă să fie pe cât posibil mai puţin conspirative? Pentru aceasta, în general vorbind, nu pot exista decât două căi: ori legalizarea uniunilor de breaslă (care în unele ţări a precedat legalizarea uniunilor socialiste şi politice), ori menţinerea organizaţiei ca organizaţie secretă, dar într-atât de „liberă“, de slab închegată, lose, cum spun germanii, încât pentru masa membrilor conspiraţia să fie redusă aproape la zero.</p>', '<p><a id="p19"></a>Legalizarea uniunilor muncitoreşti nesocialiste şi nepolitice din Rusia a şi început, şi nu încape nici o îndoială că fiecare pas al mişcării noastre muncitoreşti social-democrate, care se dezvoltă rapid, va contribui la creşterea numărului şi la încurajarea încercărilor de legalizare de acest fel, încercări care pornesc mai ales de la adepţii orânduirii existente, dar în parte şi de la muncitorii înşişi, şi de la intelectualii liberali. Steagul legalizării a şi fost arborat de-alde Vasiliev şi Zubatov, alde Ozerov şi Vorms i-au făgăduit şi i-au şi dat concurs, iar printre muncitori există deja adepţi ai noului curent. Şi de aici înainte noi trebuie să ţinem seama de acest curent. Cum să ţinem seama de el, — în această privinţă în rândurile social-democraţilor nu pot exista două păreri. Suntem datori să demascăm neîncetat orice participare a zubatovilor şi vasilievilor, a jandarmilor şi popilor la acest curent şi să dezvăluim muncitorilor adevăratele intenţii ale acestor participanţi. Suntem datori să demascăm de asemenea orice note împăciuitoare, de „armonie“, care s-ar face auzite în cuvântările oamenilor politici liberali la adunările deschise ale muncitorilor, indiferent dacă aceste note exprimă convingerea lor sinceră că o colaborare paşnică între clase este un lucru de dorit, sau dorinţa de a se pune bine cu autorităţile, sau, în sfârşit, constituie pur şi simplu o expresie a stângăciei lor. Suntem datori, în sfârşit, să-i punem în gardă pe muncitori împotriva cursei pe care le-o întinde adeseori poliţia, punând ochii la aceste adunări deschise şi în asociaţiile legale pe „cei mai îndrăciţi“ şi încercând, prin intermediul organizaţiilor legale, să strecoare provocatori şi în organizaţiile ilegale.</p>', '<p><a id="p20"></a>Dar a face toate acestea nu înseamnă câtuşi de puţin să uităm că <i>în cele din urmă</i> noi, şi nicidecum Zubatovii, vom trage foloase de pe urma legalizării mişcării muncitoreşti. Dimpotrivă, tocmai prin campania noastră de demascare noi separăm neghina de grâu. Care e neghina am arătat. Grâul îl constituie faptul că atragem atenţia unor pături muncitoreşti şi mai largi şi celor mai înapoiate asupra problemelor sociale şi politice; grâul îl constituie eliberarea noastră, a revoluţionarilor, de funcţiuni care în fond sunt legale (difuzarea cărţilor legale, ajutorul reciproc etc.) şi a căror dezvoltare ne va furniza nouă, tuturor, în mod inevitabil, din ce în ce mai mult material pentru agitaţie. În acest sens putem şi trebuie să spunem zubatovilor şi ozerovilor: daţi-i înainte, domnilor! În măsura în care întindeţi muncitorilor o cursă (fie în sens de provocare directă, fie în sens de pervertire „cinstită“ a muncitorilor prin „struvism“), <a href="javascript:void(0);" id="n72">[72]</a> vom avea noi grijă să vă demascăm. În măsura în care faceţi un pas real înainte — fie şi sub forma celui mai „timid zigzag“, totuşi un pas înainte — vom spune: poftiţi, poftiţi! Un pas real înainte îl poate constitui numai o lărgire reală, fie ea şi minusculă, a câmpului de activitate al muncitorilor. Orice lărgire de acest fel va fi în folosul nostru şi va grăbi apariţia unor asociaţii legale în care nu provocatorii vor vâna pe socialişti, ci, dimpotrivă, socialiştii vor recruta adepţi. Într-un cuvânt, ceea ce trebuie noi să facem acum este să luptăm împotriva neghinei. Noi nu ne vom ocupa cu creşterea grâului în ghivece. Stârpind neghina, noi curăţim terenul pentru eventuala încolţire a seminţei de grâu. Şi atâta timp cât alde Afanasie Ivanovici şi Pulheria Ivanovna <a href="javascript:void(0);" id="n73">[73]</a> se îndeletnicesc cu cultivarea plantelor de casă, noi trebuie să pregătim secerători care să fie în stare şi să stârpească neghina de astăzi şi să secere grâul de mâine. <a href="javascript:void(0);" id="n74">[74]</a></p>', '<p><a id="p21"></a>Aşadar, prin legalizare <i>noi</i> nu putem <i>rezolva</i> problema creării unei organizaţii sindicale cât mai puţin conspirative şi cât mai largă cu putinţă (dar am fi foarte bucuroşi dacă zubatovii şi ozerovii ne-ar deschide măcar o posibilitate parţială a unei astfel de rezolvări, — şi pentru aceasta noi trebuie să luptăm în modul cel mai energic împotriva lor!). Mai rămâne calea organizaţiilor sindicale secrete, şi <i>noi trebuie</i> să dăm tot sprijinul muncitorilor care o şi pornesc (după cum ştim în mod sigur) pe această cale. Organizaţiile sindicale nu numai că pot aduce un mare folos în ceea ce priveşte dezvoltarea şi întărirea luptei economice, dar pot şi să devină un foarte important ajutor pentru agitaţia politică şi pentru organizarea revoluţionară. Pentru a obţine acest rezultat, pentru a putea îndruma mişcarea sindicală care începe pe făgaşul dorit de social-democraţie, trebuie înainte de toate să ne fie limpede cât de absurd este planul de organizare pe care de aproape cinci ani îl tot preconizează „economiştii“ din Petersburg. Planul acesta este expus şi în „Statutul casei muncitoreşti“ din iulie 1897 („Listok «Rabotnika»“ nr. 9—10, pag. 46, — din „Raboceaia Mîsl“ nr. 1) şi în „Statutul organizaţiei sindicale muncitoreşti“ din octombrie 1900 (foaie specială, tipărită la Petersburg şi amintită în nr. 1 al „Iskrei“). Principala lipsă a ambelor statute constă în aceea că în ele sunt elaborate până la cele mai mici amănunte formele de organizare ale unor organizaţii muncitoreşti largi pe care autorii lor le confundă cu organizaţia de revoluţionari. Să luăm cel de-al doilea statut, care este elaborat mai amănunţit. El este alcătuit din <i>cincizeci şi două</i> de paragrafe: 23 de paragrafe expun organizarea, normele de funcţionare şi limitele atribuţiilor „cercurilor muncitoreşti“, care se organizează în fiecare fabrică („cel mult 10 oameni“) şi care aleg „grupe centrale (de fabrică)“. „Grupa centrală — se spune în § 2 — urmăreşte tot ce se întâmplă în fabrica sau uzina ei şi ţine cronica evenimentelor întâmplate acolo“. „Grupa centrală face lunar o dare de seamă despre situaţia casei în faţa tuturor cotizanţilor“ (§ 17) etc. 10 paragrafe sunt consacrate „organizaţiei raionale“ şi 19 — unei împletiri extrem de complicate între „Comitetul organizaţiei muncitoreşti“ şi „Comitetul Uniunii de luptă din Petersburg“ (delegaţi din partea fiecărui raion şi din partea „grupurilor executive“ — „grupuri de propagandişti, grupuri pentru legături cu provincia, pentru legături cu străinătatea, pentru administrarea depozitelor, pentru activitatea editorială şi pentru casă“).</p>', '<p><a id="p22"></a>Social-democraţia = „grupuri executive“ în ceea ce priveşte lupta economică a muncitorilor! Cu greu s-ar fi putut găsi un mod mai pregnant de a demonstra cum se abate gândul „economistului“ de la social-democratism la trade-unionism, cât de străină de el este ideea că un social-democrat trebuie să se gândească înainte de toate la o organizaţie de revoluţionari capabili să conducă <i>întreaga</i> luptă de eliberare a proletariatului. Să vorbeşti despre „eliberarea politică a clasei muncitoare“, despre lupta împotriva „samavolniciei ţariste“ şi să întocmeşti asemenea statute de organizare, înseamnă să nu ai absolut nici o idee despre adevăratele sarcini politice ale social-democraţiei. În nici unul din cele cincizeci de paragrafe nu găseşti nici măcar o sclipire de înţelegere a faptului că este nevoie de cea mai largă agitaţie politică în rândurile maselor, care să lămurească toate aspectele absolutismului rus, întreaga fizionomie a diverselor clase sociale din Rusia. Şi cu un astfel de statut, nu numai scopurile politice, dar nici cele trade-unioniste nu sunt realizabile, căci pentru realizarea acestor scopuri este nevoie de organizarea <i>pe profesiuni</i>, despre care nici nu se aminteşte.</p>', '<table style="margin-left: auto; margin-right: auto;"><a id="p23"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p24"></a>Aş putea continua această analiză cu titlu de exemplificare a statutului, dar consider că este suficient şi atât. Un nucleu mic, strâns închegat, format din muncitorii cei mai de nădejde, cei mai cu experienţă şi cei mai căliţi, care să aibă oamenii săi de încredere în principalele regiuni şi să fie legat, după toate regulile celei mai stricte conspiraţii, cu organizaţia de revoluţionari, va putea foarte bine să îndeplinească, cu concursul cel mai larg al masei şi fără nici o constituire formală, <i>toate</i> funcţiile care revin organizaţiei sindicale şi, în plus, să le îndeplinească tocmai în felul în care este de dorit pentru social-democraţie. Numai pe această cale se poate dobândi, în pofida tuturor jandarmilor, <i>consolidarea</i> şi dezvoltarea mişcării sindicale <i>social-democrate</i>.</p>', '<p><a id="p25"></a>Mi se va obiecta: o organizaţie în aşa măsură lose [liberă, largă] încât nu este măcar formal constituită, încât nu are măcar membri cunoscuţi şi înregistraţi, nici nu se poate numi organizaţie. — Se poate. Eu nu mă dau în vânt după denumiri. Dar această „organizaţie fără membri“ va face tot ce trebuie şi va asigura de la bun început o legătură trainică între viitoarele noastre trade-unionuri şi socialism. Iar cel care, în condiţiile absolutismului, vrea o organizaţie muncitorească <i>largă</i>, cu alegeri, dări de seamă, vot universal etc., acela este pur şi simplu un utopist incorigibil.</p>', '<p><a id="p26"></a>Morala care rezultă de aici este foarte simplă: dacă vom începe cu crearea unei organizaţii trainice şi puternice de revoluţionari, atunci vom putea asigura stabilitatea mişcării în întregul ei, vom putea înfăptui atât scopurile social-democrate cât şi cele trade-unioniste propriu-zise. Dacă însă vom începe cu o organizaţie muncitorească largă mai „accesibilă“, chipurile, maselor (dar care în fapt este mai accesibilă jandarmilor şi face ca revoluţionarii să fie mai accesibili poliţiei), atunci nu vom înfăptui nici unul din aceste scopuri, nu vom scăpa de metodele primitive de muncă şi, prin fărâmiţarea noastră, prin nesfârşitele noastre căderi, nu vom face decât ca trade-unionurile de tip zubatovist sau ozerovist să fie mai accesibile masei.</p>', '<p><a id="p27"></a>Care trebuie să fie de fapt funcţiile acestei organizaţii de revoluţionari? — Despre aceasta vom vorbi pe larg imediat. Dar mai întâi să analizăm încă un raţionament destul de tipic al teroristului nostru, care se dovedeşte a fi iarăşi (ce jalnică soartă!) în imediata vecinătate a „economistului“. în revista „Svoboda“ (nr. 1), revistă pentru muncitori, găsim un articol intitulat „Organizarea“, al cărui autor vrea să-şi apere cunoscuţii, muncitorii-„economişti“ din Ivanovo-Voznesensk.</p>', '<blockquote><a id="p28"></a>„E rău — scrie el — când mulţimea este mută, inconştientă, când mişcareă nu porneşte de jos. Priviţi şi dv.: studenţii dintr-un oraş universitar pleacă acasă de sărbători sau în timpul verii şi mişcarea muncitorească stagnează... Poate oare o astfel de mişcare muncitorească, care este îmboldită din afară Să constituie o forţă reală? Nici vorbă de aşa ceva!... Ea n-a învăţat încă să meargă pe picioarele ei, trebuie să fie dusă de mână de alţii. Şi aşa este în toate: au plecat studenţii — totul se opreşte; au fost ridicaţi cei mai capabili, spuma, — laptele se acreşte; a fost arestat «Comitetul» — până se organizează altul, intervine din nou o perioadă de acalmie; şi nici nu se ştie încă ce fel de comitet se va organiza — poate unul care nu va semăna de loc cu cel precedent; acela spunea una, iar acesta va spune contrarul. Legătura dintre ziua de ieri şi cea de mâine se pierde, experienţa trecutului nu serveşte de învăţătură pentru viitor. Şi toate vin de acolo că nu există rădăcini în adâncuri, în mulţime; lucrează nu o sută de proşti, ci zece deştepţi. Zece oameni pot fi prinşi foarte uşor; când însă organizaţia cuprinde mulţimea, când totul porneşte de la mulţime, oricât zel ar depune autorităţile nu vor fi în stare să ducă acţiunea de râpă“ (pag. 63).</blockquote>', '<p><a id="p29"></a>Faptele sunt descrise exact. Tabloul metodelor noastre primitive de muncă este destul de bine realizat. Dar concluziile sunt demne de „Raboceaia Mîsl“, atât prin lipsa lor de logică cât şi prin lipsa lor de tact politic. Ele sunt o culme a lipsei de logică, căci autorul confundă problema filozofică şi social-istorică a „rădăcinilor“ mişcării în „adâncuri“ cu problema tehnică-organizatorică a unei lupte mai eficace împotriva jandarmilor. Ele sunt o culme a lipsei de tact politic, căci autorul, în loc să ceară înlocuirea conducătorilor răi prin conducători buni, cere înlocuirea conducătorilor în general prin „mulţime“. Avem de-a face cu aceeaşi încercare de a fi traşi înapoi sub raport organizatoric, aşa cum, sub raport politic, suntem traşi înapoi de ideea înlocuirii agitaţiei politice prin teroare ca mijloc de excitaţie. Drept să spun, mă găsesc într-un adevărat embarras de richesses [dificultatea de a alege din prea multe] şi nu ştiu cu ce să încep examinarea confuziei pe care ne-o oferă „Svoboda“. Voi încerca să încep, pentru a fi mai clar, cu un exemplu. Să-i luăm pe germani. Sper că nu veţi nega că la ei organizaţia cuprinde mulţimea, că totul porneşte de la mulţime, că mişcarea muncitorească a învăţat să meargă pe picioarele ei. Şi totuşi cât de mult preţuieşte această mulţime de milioane de oameni pe cei „zece“ conducători politici încercaţi ai ei, cât de ferm îi urmează ea pe conducătorii săi! În parlament nu o dată s-a întâmplat ca deputaţii partidelor duşmane să încerce să-i provoace pe socialişti: „halal democraţi! numai în vorbe aveţi o mişcare a clasei muncitoare, — în fapt însă acţionează întotdeauna acelaşi grup de şefi. Iarăşi Bebel, iarăşi Liebknecht, mereu aceiaşi, din an în an, din deceniu în deceniu. Cât despre aşa-zişii delegaţi aleşi ai muncitorilor, sunt mai inamovibili chiar şi decât funcţionarii numiţi de kaiser!“. Germanii însă s-au mulţumit să răspundă cu un zâmbet dispreţuitor acestor încercări demagogice de a opune pe „şefi“ „mulţimii“, de a aţâţa în mulţime instincte josnice şi vanitoase, de a răpi mişcării trăinicia şi stabilitatea ei, prin subminarea încrederii masei în „cei zece deştepţi“. Germanii au o gândire politică destul de dezvoltată, ei au acumulat destulă experienţă politică pentru a înţelege că fără aceşti „zece“ conducători talentaţi (iar talentele nu se nasc cu sutele), încercaţi, pregătiţi ca revoluţionari de profesie, trecuţi printr-o şcoală îndelungată şi care se înţeleg perfect între ei, în societatea modernă nu este cu putinţă o luptă dârză din partea nici unei clase. Şi printre germani au fost demagogi care linguşeau „sutele de proşti“, preamărindu-i şi socotindu-i mai presus de „zecile de deştepţi“, care linguşeau „pumnul viguros“ al masei, aţâţând-o (cum au făcut Most sau Hasselmann) la acţiuni „revoluţionare“ necugetate şi semănând neîncredere faţă de conducătorii încercaţi şi dârji. Şi numai datorită luptei perseverente şi neîmpăcate împotriva tuturor elementelor demagogice din cadrul socialismului, socialismul german a crescut şi s-a întărit atât de mult. Iar înţelepţii de la noi, într-o perioadă când întreaga criză a social-democraţiei ruse se explică prin faptul că masele, trezite spontan, n-au conducători destul de pregătiţi, destul de ridicaţi şi de experimentaţi, proclamă sentenţios: „E rău când mişcarea nu porneşte de jos“!</p>', '<p><a id="p30"></a>„Un comitet format din studenţi nu e nimerit, fiindcă este lipsit de stabilitate“. — Foarte just. Dar concluzia care rezultă de aici este că comitetul trebuie să fie format din revoluţionari <i>de profesie</i>, indiferent dacă acela care va şti să se formeze ca revoluţionar de profesie este student sau muncitor. Voi însă trageţi concluzia că mişcarea muncitorească nu trebuie să primească nici un imbold din afară! În naivitatea voastră politică, nici nu observaţi că prin aceasta faceţi jocul „economiştilor“ şi încurajaţi metodele noastre primitive. Prin ce s-a exprimat, permiteţi-mi să întreb, „îmboldirea“ muncitorilor noştri de către studenţii noştri? <i>Numai</i> prin aceea că studentul aducea muncitorului frânturile de cunoştinţe politice pe care le avea el, fărâmiturile de idei socialiste din care a putut şi el să se înfrupte (căci principala hrană intelectuală a studentului de astăzi, marxismul legal, nici nu-i putea da decât lucruri elementare, decât fărâmituri). <i>O astfel de</i> „îmboldire din afară“ n-a existat în prea mare măsură în mişcarea noastră, ci, dimpotrivă, într-o măsură prea mică, ruşinos şi scandalos de mică, deoarece noi prea cu mult zel am fiert în propria noastră zeamă, prea ne-am ploconit servil în faţa elementarei „lupte economice a muncitorilor împotriva patronilor şi guvernului“. Cu <i>o astfel</i> de „îmboldire“ trebuie să ne îndeletnicim şi ne vom îndeletnici de o sută de ori mai mult noi, revoluţionarii de profesie. Dar tocmai prin faptul că dv. alegeţi o expresie atât de odioasă cum este „îmboldirea din afară“ — care stârneşte inevitabil în rândurile muncitorilor (în orice caz ale muncitorilor tot atât de înapoiaţi ca şi voi) neîncredere faţă de <i>toţi</i> cei care-i aduc din afară cunoştinţe politice şi experienţă revoluţionară, trezeşte dorinţa instinctivă de a da o ripostă <i>tuturor</i> oamenilor de acest fel, — dv. sunteţi un <i>demagog</i>, iar demagogii sunt cei mai răi duşmani ai clasei muncitoare.</p>', '<p><a id="p31"></a>Da, da! Nu vă grăbiţi să începeţi să ţipaţi în legătură cu „procedeele netovărăşeşti“ pe care le folosesc în polemica mea! Nici nu mă gândesc să pun la îndoială puritatea intenţiilor voastre; am mai spus-o: poţi să devii demagog chiar şi numai din cauza naivităţii politice. Dar am arătat că faceţi demagogie. Şi niciodată nu voi obosi să repet că demagogii sunt cei mai răi duşmani ai clasei muncitoare. Cei mai răi — tocmai pentru că ei aţâţă instinctele josnice ale mulţimii, pentru că muncitorii înapoiaţi nu au posibilitatea să identifice pe aceşti duşmani, care se manifestă — şi câteodată în chip sincer — ca prieteni ai lor. Cei mai răi — pentru că într-o perioadă de disensiuni şi oscilări ideologice, într-o perioadă când fizionomia mişcării noastre abia se conturează, nu-i nimic mai uşor decât să ademeneşti prin mijloace demagogice mulţimea, care după aceea numai trecând prin încercările cele mai dureroase se va putea convinge că a greşit. Iată de ce pentru social-democratul rus din zilele noastre lozinca momentului trebuie să fie: luptă hotărâtă atât împotriva revistei „Svoboda“, care se pretează la demagogie, cât şi împotriva revistei „Rabocee Delo“, care se pretează şi ea la demagogie (lucru despre care vom vorbi <a href="javascript:void(0);" id="n75">[75]</a> pe larg mai departe).</p>', '<p><a id="p32"></a>„Zece deştepţi pot fi prinşi mai uşor decât o sută de proşti“. Acest adevăr sublim (care vă va aduce întotdeauna aplauzele sutei de proşti) pare cum nu se poate mai evident numai datorită faptului că în cursul argumentării aţi sărit de la o problemă la alta. Aţi început şi continuaţi să vorbiţi despre prinderea „comitetului“, despre prinderea „organizaţiei“, iar acum aţi sărit la problema lichidării „rădăcinilor“ mişcării „în adâncuri“. Fireşte, mişcarea noastră nu poate fi lichidată tocmai pentru că are sute şi sute de mii de rădăcini în adâncuri, dar aici nu este nicidecum vorba despre asta. Dacă este vorba de „rădăcinile din adâncuri“, noi nici acum nu putem fi „lichidaţi“, cu toate metodele noastre primitive de muncă — şi totuşi noi toţi ne plângem şi nu putem să nu ne plângem de prinderea <i>„organizaţiilor“</i>, care zădărniceşte orice continuitate a mişcării. Iar dacă veţi pune problema prinderii <i>organizaţiilor</i> şi nu vă veţi abate de la această problemă, vă voi spune că e mult mai greu să prinzi zece deştepţi decât o sută de proşti. Şi voi apăra această teză, oricât aţi aţâţa mulţimea împotriva mea în legătură cu „antidemocratismul“ meu etc. În materie de organizare, prin „deştepţi“ trebuie să înţelegem, aşa cum am arătat în repetate rânduri, numai pe <i>revoluţionarii de profesie</i>, indiferent dacă ei s-au format din studenţi sau din muncitori. Şi afirm: 1) că nici o mişcare revoluţionară nu poate fi trainică fără o organizaţie de conducători stabilă şi care să păstreze continuitatea; 2) că cu cât e mai largă masa spontan atrasă în luptă, care alcătuieşte baza mişcării şi participă la mişcare, cu atât necesitatea unei asemenea organizaţii este mai imperioasă şi cu atât trebuie să fie mai trainică această organizaţie (căci cu atât este mai uşor pentru tot felul de demagogi să ademenească păturile înapoiate ale maselor); 3) că această organizaţie trebuie să fie alcătuită mai ales din oameni care să se ocupe cu activitatea revoluţionară ca revoluţionari de profesie; 4) că într-o ţară absolutistă, cu cât <i>vom restrânge</i> mai mult numărul membrilor unei asemenea organizaţii, astfel încât să participe la ea numai membrii care se ocupă cu activitatea revoluţionară ca revoluţionari de profesie şi care au dobândit o pregătire profesională în arta luptei împotriva poliţiei politice, cu atât mai greu va fi „de prins“ o asemenea organizaţie, şi 5) cu atât <i>mai numeroase</i> vor fi elementele atât din rândul clasei muncitoare cât şi din rândul celorlalte clase ale societăţii care vor avea putinţa să ia parte la mişcare şi să activeze energic în cadrul ei.</p>', '<p><a id="p33"></a>Îi poftesc pe „economiştii“, pe teroriştii şi pe „economiştii-terorişti“ <a href="javascript:void(0);" id="n76">[76]</a> de la noi să răstoarne aceste teze, dintre care mă voi opri acum la ultimele două. Problema ce e mai uşor de prins: „zece deştepţi“ sau „o sută de proşti“ se reduce la problema, analizată mai sus, dacă atunci când este nevoie de conspiraţia cea mai strictă este posibilă o <i>organizaţie</i> de masă. Nu vom putea niciodată ridica o organizaţie largă la acea înălţime conspirativă fără de care nici vorbă nu poate fi despre o luptă perseverentă împotriva guvernului şi de păstrarea continuităţii în această luptă. Şi concentrarea tuturor funcţiilor conspirative în mâinile unui număr restrâns de revoluţionari de profesie nu înseamnă nicidecum că aceştia din urmă „vor gândi pentru toţi“, că mulţimea nu va lua parte activă la <i>mişcare</i>. Dimpotrivă, din rândurile mulţimii se va ridica un număr tot mai mare de revoluţionari <i>de profesie</i>, căci atunci mulţimea va înţelege că nu este de ajuns să se adune câţiva studenţi şi câţiva muncitori care desfăşoară o luptă economică pentru a forma un „comitet“, ci că este nevoie de ani întregi de muncă pentru a te forma ca revoluţionar de profesie, şi mulţimea nu se va „gândi“ numai să folosească metode primitive de muncă, ci se va gândi şi la formarea acestor revoluţionari. Centralizarea funcţiilor conspirative ale <i>organizaţiei</i> nu înseamnă nicidecum centralizarea tuturor funcţiilor <i>mişcării</i>. Participarea activă a masei celei mai largi la publicistica ilegală nu va slăbi, ci <i>se va întări</i> de zece ori mai mult ca urmare a faptului că „zece“ revoluţionari de profesie vor centraliza funcţiile conspirative ale acestei munci. Aşa şi numai aşa vom reuşi să facem ca citirea literaturii ilegale, colaborarea la această literatură, în parte chiar şi difuzarea ei, <i>să înceteze aproape de a mai fi o muncă conspirativă</i>, căci poliţia va înţelege în scurt timp absurditatea şi imposibilitatea de a se porni urmăriri pe cale judiciară şi administrativă în legătură cu fiecare exemplar al unor publicaţii răspândite cu miile. Şi aceasta este valabil nu numai în ceea ce priveşte presa, dar şi în ceea ce priveşte toate funcţiile mişcării, inclusiv demonstraţiile. Participarea foarte activă şi foarte largă a masei la demonstraţii nu numai că nu va suferi, ci, dimpotrivă, va câştiga mult din faptul că „zece“ revoluţionari încercaţi, nu mai puţin pregătiţi din punct de vedere profesional decât poliţia de la noi, vor centraliza toate laturile conspirative ale muncii: pregătirea manifestelor, elaborarea unui plan aproximativ, numirea unui detaşament de conducători pentru fiecare raion al oraşului, pentru fiecare cartier industrial, pentru fiecare instituţie de învăţământ etc. (ştiu că mi se va obiecta că ideile mele sunt „nedemocratice“, dar la această obiecţie, cu totul lipsită de inteligenţă, voi răspunde pe larg mai departe). Centralizarea funcţiilor celor mai conspirative de către organizaţia de revoluţionari nu va slăbi, ci va face să crească amploarea şi va îmbogăţi conţinutul activităţii unei serii întregi de alte organizaţii, destinate să cuprindă un public cât mai larg, şi de aceea trebuie să fie cât mai puţin formal constituite cu putinţă şi cât mai puţin conspirative cu putinţă: sindicatele muncitoreşti, cercurile muncitoreşti pentru învăţământul de cultură generală şi pentru citire de literatură ilegală, cercurile socialiste, precum şi cercurile democratice din <i>toate</i> celelalte pături ale populaţiei etc. etc. Asemenea cercuri, sindicate şi organizaţii trebuie să existe pretutindeni în număr <i>cât mai mare</i> şi să aibă funcţiile cele mai felurite, dar este absurd şi dăunător ca ele să fie confundate cu organizaţia de <i>revoluţionari</i>, să se şteargă linia de demarcaţie dintre ele, să se stingă în mase conştiinţa, care şi aşa este extrem de slabă, că pentru „deservirea“ mişcării de masă e nevoie de oameni care să se consacre în mod special şi în întregime activităţii social-democrate şi că aceşti oameni trebuie <i>să se formeze</i> cu răbdare şi perseverenţă ca revoluţionari de profesie.</p>', '<p><a id="p34"></a>Da, această conştiinţă a slăbit extrem de mult. Păcatul nostru cel mai grav în ceea ce priveşte organizarea este că <i>din pricina metodelor noastre primitive de muncă am ştirbit prestigiul revoluţionarului în Rusia</i>. Molatic şi şovăielnic în problemele teoretice, cu un orizont îngust, invocând spontaneitatea masei pentru a-şi justifica moliciunea sa, semănând mai mult cu un secretar de trade-union decât cu un tribun al poporului, incapabil să formuleze un plan amplu şi îndrăzneţ, care să insufle şi adversarilor respect, lipsit de experienţă şi de iscusinţă în profesiunea sa — lupta împotriva poliţiei politice, — ei bine, acesta nu este un revoluţionar, ci un jalnic meşteşugar.</p>', '<p><a id="p35"></a>Nu trebuie să se supere pe mine pentru acest cuvânt tăios nici un practician, deoarece când vorbesc de lipsa de pregătire mă refer, în primul rând, la mine însumi. Am activat într-un cerc <a href="javascript:void(0);" id="n77">[77]</a> care îşi propunea sarcini foarte largi, atotcuprinzătoare, şi noi toţi, membrii acestui cerc, sufeream cumplit, fiind conştienţi de faptul că nu eram decât nişte simpli meşteşugari într-un moment istoric când, parafrazând o vorbă celebră, se putea spune: daţi-ne o organizaţie de revoluţionari şi vom răsturna Rusia! Şi ulterior, cu cât am avut mai des prilejul să-mi reamintesc de sentimentul penibil de ruşine pe care l-am încercat atunci, cu atât mai mult se acumula în mine un sentiment de amărăciune împotriva acelor pseudosocial-democraţi care prin predicile lor „dezonorează înaltul titlu de revoluţionar“, care nu înţeleg că datoria noastră nu este să apărăm coborârea revoluţionarului la nivelul celui care foloseşte metode primitive, ci să-i ridicăm pe cei care folosesc metode primitive la nivelul revoluţionarilor.</p>', '<p>\xa0</p>', '<p class="mid" style="text-align: center;"><a id="p36"></a>d) Amploarea muncii organizatorice</p>', '<p><a id="p37"></a>Am văzut mai sus ce scrie B—v „despre lipsa de forţe revoluţionare capabile de acţiune, lipsă care se resimte nu numai la Petersburg, ci şi în toată Rusia“. Şi nu cred că se va găsi cineva care să conteste acest fapt. Dar problema este: cum se explică el? B—v scrie:</p>', '<blockquote><a id="p38"></a>„Nu vom intra în explicarea cauzelor istorice ale acestui fenomen; vom spune numai că din mijlocul societăţii, demoralizată de îndelungata reacţiune politică şi sfâşiată de schimbările economice care au avut sau care au loc, se ridică <i>un număr extrem de restrâns de persoane capabile de muncă revoluţionară;</i> că clasa muncitoare, din mijlocul căreia se ridică muncitori revoluţionari, completează în parte rândurile organizaţiilor ilegale, dar că numărul acestor revoluţionari nu corespunde cerinţelor vremii. Cu atât mai mult cu cât, prin situaţia sa, muncitorul care lucrează în fabrică 11<sup>1</sup>/<sub>2</sub> ore poate îndeplini mai ales funcţii de agitator; dar propaganda şi organizarea, procurarea şi multiplicarea literaturii ilegale, publicarea de manifeste etc. cad în mod necesar, în cea mai mare parte, în sarcina unui număr foarte restrâns de intelectuali“ („Rabocee Delo“ nr. 6, pag. 38—39).</blockquote>', '<p><a id="p39"></a>În multe privinţe nu suntem de acord cu această părere a lui B—v, şi îndeosebi nu suntem de acord cu cuvintele pe care le-am subliniat şi care arată cât se poate de pregnant că B—v, exasperat (ca orice militant practic care ştie cât de cât să gândească) de metodele noastre primitive de muncă, nu poate găsi — din cauză că e strivit de „economism“ — o ieşire din această situaţie de nesuportat. Nu, din rândurile societăţii se ridică extrem de <i>mulţi</i> oameni apţi pentru „acţiune“, dar noi nu ştim să-i folosim pe toţi. În această privinţă starea critică, de tranziţie a mişcării noastre poate fi caracterizată prin cuvintele: <i>oameni nu-s, şi oameni sunt o mulţime</i>. Sunt o mulţime de oameni, pentru că atât în rândurile clasei muncitoare cât şi în păturile din ce în ce mai diferite ale societăţii apar pe an ce trece tot mai mulţi nemulţumiţi, care doresc să-şi exprime protestul, care sunt gata să contribuie în măsura puterilor lor la lupta împotriva absolutismului; nu îşi dau încă toţi seama de caracterul de nesuportat al acestuia, dar o masă din ce în ce mai mare îl simte şi într-un mod din ce în ce mai ascuţit. Şi în acelaşi timp oameni nu sunt, pentru că nu există conducători, nu există conducători politici, nu există talente organizatorice capabile să organizeze o muncă amplă şi în acelaşi timp unitară şi armonioasă, care să folosească orice forţe, fie chiar şi cele mai neînsemnate. „Creşterea şi dezvoltarea organizaţiilor revoluţionare“ rămâne în urmă nu numai faţă de creşterea mişcării muncitoreşti, fapt recunoscut şi de B—v, dar şi faţă de creşterea mişcării general-democratice în toate păturile poporului. (De altfel, în prezent, B—v ar considera, probabil, şi acest lucru ca o completare la concluzia lui.) Amploarea muncii revoluţionare este prea redusă în comparaţie cu baza spontană largă a mişcării, este prea îngustată de teoria searbădă a „luptei economice împotriva patronilor şi guvernului“. Or, în timpul de faţă nu numai agitatorii politici, dar şi organizatorii social-democraţi trebuie „să meargă în toate clasele populaţiei“. <a href="javascript:void(0);" id="n78">[78]</a> Şi nu cred că se va găsi vreun practician care să se îndoiască de faptul că social-democraţii ar putea împărţi miile de funcţii mărunte ale muncii lor organizatorice între diferiţi reprezentanţi ai celor mai diferite clase. Lipsa de specializare este una din cele mai mari neajunsuri ale tehnicii noastre, neajuns de care B—v se plânge cu atâta amărăciune şi atât de îndreptăţit. Cu cât mai mărunte vor fi diferitele „operaţii“ ale muncii generale, cu atât se vor putea găsi mai multe persoane capabile să îndeplinească aceste operaţii (şi cu desăvârşire incapabile, în majoritatea cazurilor, de a deveni revoluţionari de profesie) şi cu atât mai greu va fi pentru poliţie „să prindă“ pe toţi aceşti „activişti de detaliu“, cu atât mai greu îi va fi să însceneze pe baza prinderii unui om asupra unui oarecare fapt mărunt un „proces“ care să justifice cheltuielile statului pentru „siguranţă“. Iar cât priveşte numărul celor care sunt gata să ne dea concurs, am arătat şi în capitolul precedent schimbarea uriaşă care s-a produs în numai cinci ani sub acest raport. Dar, pe de altă parte, atât pentru a aduna într-un singur mănunchi toate aceste mici frânturi de funcţii, cât şi pentru a nu fărâmiţa, o dată cu funcţiile mişcării, mişcarea însăşi, precum şi pentru a insufla celui ce îndeplineşte funcţiile mărunte acea credinţă în necesitatea şi importanţa muncii sale, pe care dacă n-ar avea-o n-ar activa niciodată, <a href="javascript:void(0);" id="n79">[79]</a> — pentru toate aceastea este neapărată nevoie tocmai de o puternică organizaţie de revoluţionari încercaţi. Când va exista o asemenea organizaţie, credinţa în forţa partidului se va întări cu atât mai mult şi se va răspândi cu atât mai larg, cu cât această organizaţie va fi mai conspirativă, — şi se ştie doar că într-un război principalul este nu numai să insufli armatei proprii încredere în forţele sale, ci să faci ca şi inamicul şi toate elementele <i>neutre</i> să vadă cât sunt de puternice aceste forţe: o neutralitate binevoitoare poate uneori să hotărască soarta luptei. Când va exista o astfel de organizaţie, care să aibă o bază teoretică solidă şi care să dispună de un organ de presă social-democrat, nu vom avea de ce să ne temem că mişcarea va fi abătută din drumul ei de numeroasele elemente „din afară“ care au fost atrase spre ea (dimpotrivă, acum, când domină metodele primitive, constatăm că mulţi social-democraţi urmează linia „Credo“-ului, pretinzând că numai ei sunt social-democraţi). Într-un cuvânt, specializarea presupune în mod necesar centralizarea şi, la rândul ei, o cere neapărat.</p>', '<p><a id="p40"></a>Dar chiar B—v, care a descris atât de bine întreaga necesitate a specializării, n-o preţuieşte îndeajuns, după părerea noastră, în partea a doua a raţionamentului citat. Numărul revoluţionarilor proveniţi din rândurile muncitorilor este insuficient, spune el. Este perfect adevărat, şi subliniem din nou că „informaţia preţioasă a observatorului direct“ confirmă pe deplin părerea noastră despre cauzele crizei actuale din cadrul social-democraţiei, prin urmare şi despre mijloacele de a scăpa de această criză. Nu numai că revoluţionarii rămân în general în urma avântului spontan al maselor, dar chiar şi muncitorii-revoluţionari rămân în urma avântului spontan al maselor muncitoreşti. Şi acest <i>fapt</i> confirmă în chipul cel mai pregnant, chiar şi din punct de vedere „practic“, nu numai absurditatea, dar şi <i>reacţionarismul politic</i> al acelei „pedagogii“ care ne este servită atât de des atunci când se discută problema îndatoririlor pe care le avem faţă de muncitori. Acest fapt dovedeşte că prima şi cea mai imperioasă datorie a noastră este de a contribui la formarea de muncitori-revoluţionari, care să fie la acelaşi nivel <i>în ceea ce priveşte activitatea de partid</i> ca şi intelectualii-revoluţionari (subliniem cuvintele: în ceea ce priveşte activitatea de partid, căci în celelalte privinţe atingerea aceluiaşi nivel de către muncitori, deşi este necesară, nu e însă nici pe departe atât de uşoară şi atât de imperioasă). De aceea <a id="cit16"></a><i>cea mai mare</i> atenţie trebuie s-o acordăm <i>ridicării</i> muncitorilor la nivelul revoluţionarilor, şi nicidecum <i>coborârii</i> noastre neapărat până la nivelul „masei muncitoreşti“, cum vor „economiştii“, sau neapărat până la nivelul „muncitorilor-mijlocii“, cum vrea „Svoboda“ (care în această privinţă se ridică pe treapta a doua a „pedagogiei“ economiste). Departe de mine gândul de a tăgădui necesitatea unei literaturi populare pentru muncitori şi a unei literaturi şi mai populare (desigur, însă, nu de bâlci) pentru muncitorii deosebit de înapoiaţi. Dar mă revoltă necontenita amestecare a pedagogiei cu problemele politicii, cu problemele organizării. Căci dumneavoastră, domnilor, care aveţi atâta grijă de „muncitorul-mijlociu“, în fond mai curând îi jigniţi pe muncitori prin dorinţa voastră de <i>a vă coborî</i> neapărat, înainte de a vorbi de politica muncitorească sau de organizaţia muncitorească. Înţelegeţi o dată că trebuie să vorbiţi de lucruri serioase fără a vă coborî, şi lăsaţi pedagogia pe seama pedagogilor, iar nu pe seama oamenilor politici şi a organizatorilor! Oare nu există şi printre intelectuali fruntaşi, „mijlocii“ şi „masă“? Oare nu recunoaşte toată lumea şi necesitatea unei literaturi populare pentru intelectuali, şi oare nu se scrie o astfel de literatură? Ei bine, închipuiţi-vă că într-un articol despre organizarea studenţilor sau a liceenilor autorul ar începe să rumege, cu aerul unui om care face cine ştie ce descoperire, ideea că este nevoie înainte de toate de o organizaţie de „studenţi-mijlocii“. Un asemenea autor va fi cu siguranţă luat în râs — şi pe bună dreptate. Mai bine daţi-ne, i se va spune, idei organizatorice, dacă aveţi aşa ceva, — şi apoi ne descurcăm singuri cine dintre noi este „mijlociu“, cine stă mai sus şi cine mai jos. Iar dacă n-aveţi idei organizatorice <i>proprii</i>, atunci toată vorbăria voastră pe tema „masei“ şi a celor „mijlocii“ va fi pur şi simplu plicticoasă. Înţelegeţi o dată că înseşi problemele privind „politica“ şi „organizarea“ sunt atât de serioase, încât despre ele nu se poate vorbi altfel decât cu toată seriozitatea: pot fi şi trebuie <i>pregătiţi</i> muncitorii (şi studenţii, şi liceenii) ca <i>să se poată sta de vorbă</i> cu ei despre aceste probleme; dar, din moment ce vorbiţi despre ele, daţi răspunsuri temeinice şi nu vă daţi înapoi spre „mijlocii“ sau spre „mase“, nu căutaţi să vă eschivaţi prin glume sau fraze goale. <a href="javascript:void(0);" id="n80">[80]</a></p>', '<p><a id="p41"></a>Muncitorul-revoluţionar, ca să fie pe deplin pregătit pentru menirea sa, trebuie să devină şi el un revoluţionar de profesie. De aceea B—v n-are dreptate când spune că, dat fiind că muncitorul este ocupat în fabrică câte 11<sup>1</sup>/<sub>2</sub> ore pe zi, celelalte funcţii revoluţionare (afară de agitaţie), „în cea mai mare parte, cad <i>în mod necesar</i> în sarcina unui număr foarte restrâns de intelectuali“. Aceasta nu se întâmplă nicidecum „în mod necesar“, ci din cauza stării noastre de înapoiere, din cauză că nu suntem conştienţi de datoria noastră de a ajuta pe fiecare muncitor care se distinge prin aptitudinile sale să devină un agitator de profesie, un organizator de profesie, un propagandist de profesie, un curier de profesie etc. etc. În această privinţă, noi risipim într-un mod pur şi simplu scandalos forţele noastre, fără să ştim să cruţăm ceea ce trebuie cultivat şi crescut cu o grijă deosebită. Uitaţi-vă la germani: ei au de o sută de ori mai multe forţe decât noi, dar ei înţeleg foarte bine că agitatori etc. cu adevărat capabili nu se ridică prea des dintre „muncitorii-mijlocii“. De aceea pe orice muncitor capabil ei caută să-l pună de îndată în condiţii în care aptitudinile lui să se poată dezvolta pe deplin şi să fie folosite pe deplin: ei fac din el un agitator de profesie, îl îndeamnă să-şi lărgească sfera de activitate, extinzând-o de la o singură fabrică la întreaga ramură, de la o localitate la întreaga ţară. El capătă experienţă şi îndemânare în profesiunea sa, îşi lărgeşte orizontul şi cunoştinţele, observă îndeaproape pe conducătorii politici remarcabili din alte localităţi şi din alte partide, caută să se ridice şi el la aceeaşi înălţime şi să îmbine cunoaşterea mediului muncitoresc şi prospeţimea convingerilor socialiste cu iscusinţa profesională, fără de care proletariatul <i>nu poate</i> să ducă o luptă dârză împotriva detaşamentelor perfect instruite ale duşmanilor săi. Aşa şi numai aşa se ridică din masa muncitorească oameni ca Bebel şi Auer. Dar ceea ce într-o ţară politiceşte liberă se face în mare măsură de la sine, la noi trebuie s-o facă în mod sistematic organizaţiile noastre. Un agitator din rândul muncitorilor care este cât de cât talentat şi „dă speranţe“ <i>nu trebuie</i> să lucreze în fabrică 11 ore pe zi. Noi trebuie să avem grijă ca el să fie întreţinut de partid, ca să poată să treacă la timp în ilegalitate, ca să-şi schimbe locurile de activitate, căci altfel nu va dobândi o experienţă bogată, nu-şi va lărgi orizontul, nu va şti să reziste câţiva ani, cel puţin, în lupta cu jandarmii. Cu cât avântul spontan al maselor muncitoreşti devine mai larg şi mai profund, cu atât se ridică mai mult din rândurile lor nu numai agitatori talentaţi, dar şi organizatori şi propagandişti talentaţi, precum şi „practicieni“ în înţelesul bun al cuvântului (care sunt în număr atât de mic printre intelectualii noştri, în cea mai mare parte, potrivit specificului rus, puţin cam indolenţi şi cam greoi). Când vom avea detaşamente de muncitori-revoluţionari (şi, se-nţelege, revoluţionari de „toate armele“), pregătiţi în mod special şi trecuţi printr-o şcoală îndelungată, atunci nici o poliţie politică din lume nu va putea să ţină piept acestor detaşamente, pentru că aceste detaşamente de oameni animaţi de un devotament neprecupeţit faţă de revoluţie se vor bucura de încrederea, de asemenea neprecupeţită, a celor mai largi mase muncitoreşti. Şi este numai <i>vina</i> noastră că îi „îmboldim“ prea puţin pe muncitori spre această cale, comună cu a „intelectualilor“, de călire ca revoluţionari de profesie, că prea adesea îi târâm înapoi prin vorbăria noastră stupidă despre ceea ce este „accesibil“ masei muncitoreşti, „muncitorilor-mijlocii“ etc.</p>', '<p><a id="p42"></a>În această privinţă, ca şi în celelalte, îngustimea muncii organizatorice se află în legătură neîndoioasă şi indisolubilă (deşi marea majoritate a „economiştilor“ şi a practicienilor începători nu-şi dau seama de acest lucru) cu îngustarea teoriei noastre şi a sarcinilor noastre politice. Ploconirea în faţa spontaneităţii duce la un fel de teamă de a ne abate măcar cu un pas de la ceea ce este „accesibil“ masei, la teama de a ne ridica prea mult deasupra simplei deserviri a cerinţelor imediate şi directe ale masei. Nu vă temeţi, domnilor! Nu uitaţi că din punct de vedere organizatoric ne aflăm atât de jos, încât chiar şi ideea că <i>am putea</i> să ne ridicăm <i>prea</i> sus este absurdă!</p>', '<p>\xa0</p>', '<p class="mid"><a id="p43"></a>e) Organizaţie „complotistă“ şi „democratism“</p>', '<p><a id="p44"></a>Există printre noi foarte mulţi oameni care sunt atât de sensibili la „pulsul vieţii“, încât mai mult decât de orice se tem tocmai de acest lucru, învinuindu-i de „narodovolism“, de neînţelegere a „democratismului“ etc. pe cei care împărtăşesc părerile expuse aici. Trebuie să ne oprim asupra acestor învinuiri, pe care le-a îmbrăţişat, bineînţeles, şi „Rabocee Delo“.</p>', '<p><a id="p45"></a>Autorul acestor rânduri ştie foarte bine că „economiştii“ din Petersburg au învinuit de narodovolism şi „Raboceaia Gazeta“ (ceea ce este şi lesne de înţeles dacă o comparăm cu „Raboceaia Mîsl“). De aceea nu ne-am mirat deloc când un tovarăş ne-a informat, curând după apariţia „Iskrei“, că social-democraţii din oraşul X spun despre „Iskra“ că este un organ „narodovolist“. Bineînţeles că această învinuire nu putea decât să ne măgulească, căci n-a existat niciodată un social-democrat consecvent pe care „economiştii“ să nu-l fi învinuit de narodovolism.</p>', '<p><a id="p46"></a>Aceste învinuiri izvorăsc dintr-o dublă neînţelegere. În primul rând, istoria mişcării revoluţionare este atât de puţin cunoscută la noi, încât orice idee cu privire la o organizaţie centralizată de luptă care declară război hotărât ţarismului este calificată drept „narodovolism“. Dar admirabila organizaţie pe care au avut-o revoluţionarii din deceniul al 8-lea şi care ar trebui să ne servească nouă tuturor drept model nu a fost nicidecum creată de narodovolţi, ci de <i>zemlevolţi</i>, care s-au scindat în ciornoperedelţi şi narodovolţi. <a href="javascript:void(0);" id="n81">[81]</a> Aşadar, a considera o organizaţie revoluţionară de luptă ceva specific narodovolist este absurd atât din punct de vedere istoric cât şi din punct de vedere logic, pentru că nici un curent revoluţionar, dacă se gândeşte într-adevăr la o luptă serioasă, nu se poate lipsi de o asemenea organizaţie. Greşeala narodovolţilor n-a constat în faptul că ei au căutat să atragă în organizaţia lor pe <i>toţi</i> nemulţumiţii şi să îndrumeze această organizaţie pe calea unei lupte hotărâte împotriva absolutismului. Dimpotrivă, aceasta constituie marele lor merit istoric. Greşeala lor a constat în aceea că s-au sprijinit pe o teorie care în fond nu era nicidecum o teorie revoluţionară şi că n-au ştiut sau n-au putut să lege în mod indisolubil mişcarea lor cu lupta de clasă din cadrul societăţii capitaliste în dezvoltare. Şi numai cea mai grosolană lipsă de înţelegere a marxismului (sau „înţelegerea“ lui în spiritul „struvismului“) a putut da naştere părerii că apariţia mişcării muncitoreşti spontane de masă <i>ne scuteşte</i> de datoria de a crea o organizaţie de revoluţionari tot atât de bună, ba chiar incomparabil mai bună decât aceea a zemlevolţilor. Dimpotrivă, această mişcare <i>ne impune</i> tocmai această datorie, căci lupta spontană a proletariatului nu va deveni o adevărată „luptă de clasă“ a acestuia atâta timp cât nu va fi condusă de o puternică organizaţie de revoluţionari.</p>', '<p><a id="p47"></a>În al doilea rând, mulţi — inclusiv, pare-se, B. Kricevski („Rabocee Delo“ nr. 10, pag. 18) — înţeleg greşit polemica pe care social-democraţii au dus-o întotdeauna împotriva concepţiei „complotiste“ despre lupta politică. Ne-am ridicat şi ne vom ridica, fireşte, întotdeauna, împotriva <i>îngustării</i> luptei politice până la reducerea ei la un complot, <a href="javascript:void(0);" id="n82">[82]</a> dar aceasta, bineînţeles, nu înseamnă nicidecum că tăgăduim necesitatea unei organizaţii revoluţionare puternice. Şi, de pildă, în broşura indicată în nota de la subsol, alături de polemica împotriva reducerii luptei politice la un complot este descrisă (ca un ideal social-democrat) o organizaţie într-atât de puternică, încât, „pentru a da lovitura decisivă absolutismului“, să poată „recurge“ şi la „insurecţie“ şi la orice „alt mijloc de atac“. <a href="javascript:void(0);" id="n83">[83]</a> În ceea ce priveşte <i>forma</i> sa, această organizaţie revoluţionară puternică într-o ţară absolutistă poate fi denumită şi organizaţie „complotistă“, deoarece cuvântul francez „conspiraţie“ are acelaşi înţeles ca şi cuvântul rus „zagovor“ [complot], iar pentru o astfel de organizaţie conspiraţia este necesară în cel mai înalt grad. Conspiraţia este o condiţie în aşa măsură necesară pentru o astfel de organizaţie, încât toate celelalte condiţii (numărul membrilor, selecţionarea lor, funcţiile lor etc.) trebuie să fie coordonate cu aceea a conspiraţiei. De aceea ar fi o mare naivitate să ne temem de învinuirea că noi, social-democraţii, vrem să creăm o organizaţie complotistă. Aceste învinuiri trebuie să fie tot atât de măgulitoare pentru orice duşman al „economismului“ ca şi învinuirile de „narodovolism“.</p>', '<p><a id="p48"></a>Ni se va obiecta: o organizaţie atât de puternică şi de riguros secretă care concentrează în mâinile sale toate firele activităţii conspirative, o organizaţie în mod necesar centralistă, se poate lansa cu prea multă uşurinţă într-un atac prematur, poate imprima în mod necugetat mişcării un caracter acut, înainte ca acest lucru să fie posibil şi necesar în raport cu gradul nemulţumirii politice, cu amploarea frământărilor şi a revoltei din rândurile clasei muncitoare etc. La aceasta vom răspunde: vorbind în mod abstract, nu se poate, desigur, nega că organizaţia de luptă <i>poate</i> duce la un atac necugetat ce <i>poate</i> să se încheie printr-o înfrângere care în alte împrejurări n-ar fi fost nicidecum inevitabilă. Dar într-o astfel de problemă nu te poţi mărgini la consideraţii abstracte, pentru că orice bătălie cuprinde în sine o posibilitate abstractă de înfrângere, şi pentru <i>a reduce</i> această posibilitate nu există alt mijloc decât pregătirea organizată a bătăliei. Dacă însă vom pune problema pe terenul concret al condiţiilor actuale din Rusia, va trebui să tragem concluzia pozitivă că o organizaţie revoluţionară puternică este neapărat necesară tocmai pentru a da stabilitate mişcării şi pentru <i>a o feri</i> de eventualitatea unor atacuri necugetate. Tocmai acum, când lipseşte o astfel de organizaţie şi când mişcarea revoluţionară se dezvoltă cu repeziciune în mod spontan, se observă două extreme opuse (care, aşa cum se şi cuvine, „se ating“): când un „economism“ cu desăvârşire inconsistent şi propovăduirea moderaţiei, când o tot atât de inconsistentă „teroare ca mijloc de excitaţie“, care tinde „să provoace în mod artificial — într-o mişcare care se dezvoltă şi se întăreşte, dar care deocamdată se află mai aproape de începutul decât de sfârşitul ei — simptomele acestui sfârşit“ (V.Z. în „Zarea“ nr. 2—3, pag. 353). Şi exemplul revistei „Rabocee Delo“ dovedeşte că <i>există</i> social-democraţi care capitulează în faţa ambelor extreme. Acest fenomen nu este surprinzător, între altele, şi pentru că „lupta economică împotriva patronilor şi guvernului“ nu-l va satisface <i>niciodată</i> pe un revoluţionar, şi extremele opuse vor apare întotdeauna când într-un loc, când într-altul. Numai o organizaţie centralizată de luptă care aplică în mod consecvent politica social-democrată şi care satisface, ca să spunem aşa, toate instinctele şi aspiraţiile revoluţionare, este în stare să ferească mişcarea de un atac necugetat şi să pregătească un atac care să promită succesul.</p>', '<p><a id="p49"></a>Ni se va obiecta apoi că concepţia expusă mai sus cu privire la organizaţie se află în contradicţie cu „principiul democratic“. În măsura în care învinuirea precedentă este de provenienţă specific rusă, în aceeaşi măsură acuzaţia de faţă are un caracter <i>specific celor din străinătate</i>. Şi numai o organizaţie din străinătate („Uniunea social-democraţilor ruşi“) putea să dea redacţiei sale, printre alte instrucţiuni, şi următoarea:</p>', '<blockquote><a id="p50"></a><i>„Principiul organizatoric</i>. În interesul unificării şi dezvoltării cu succes a social-democraţiei trebuie să subliniem, să dezvoltăm un principiu democratic larg al organizaţiei ei de partid, şi să luptăm pentru el, fiind deosebit de necesar, având în vedere tendinţele antidemocratice manifestate în rândurile partidului nostru“ („Două congrese“, pag. 18).</blockquote>', '<p><a id="p51"></a>Cum luptă „Rabocee Delo“ împotriva „tendinţelor antidemocratice“ ale „Iskrei“ vom vedea în capitolul următor. Deocamdată să examinăm mai îndeaproape acest „principiu“, formulat de „economişti“. Oricine va fi, credem, de acord că „principiul larg democratic“ include următoarele două condiţii necesare: în primul rând, o publicitate deplină şi, în al doilea rând, eligibilitatea tuturor funcţiilor. Fără publicitate, şi anume o publicitate care să nu se mărginească numai la membrii organizaţiei, ar fi ridicol să se vorbească despre democratism. Spunem că organizaţia partidului socialist german este o organizaţie democratică, pentru că în ea totul, inclusiv şedinţele congresului de partid, sunt deschise; dar nimeni nu va spune despre o organizaţie ascunsă în dosul unui văl de ochii tuturor celor care nu sunt membrii ei că este o organizaţie democratică. Se pune întrebarea: care este deci sensul formulării „principiului democratic <i>larg“</i>, când condiţia <i>fundamentală</i> a acestui principiu este <i>irealizabilă</i> pentru o organizaţie secretă? „Principiul larg“ se dovedeşte a fi pur şi simplu o frază răsunătoare, dar goală. Şi nu numai atât. Fraza aceasta dovedeşte o totală neînţelegere a sarcinilor arzătoare ale momentului pe plan organizatoric. Toată lumea ştie cât de mare este lipsa de conspiraţie care domneşte la noi în rândurile masei „largi“ a revoluţionarilor. Am văzut cu câtă amărăciune se plânge de acest lucru B—v, care cere, pe bună dreptate, „o selecţionare riguroasă a membrilor“ („R.D“ nr. 6, pag. 42). Şi iată că se găsesc oameni care se laudă că au „simţul realităţii“ şi care în această situaţie <i>subliniază</i> nu necesitatea celei mai stricte conspiraţii şi a selecţionării celei mai riguroase (şi, prin urmare, în număr mai mic) a membrilor, ci „principiul democratic <i>larg“!</i> Asta înseamnă să nimereşti cu oiştea-n gard.</p>', '<p><a id="p52"></a>Nici cu a doua trăsătură caracteristică a democratismului — cu eligibilitatea, lucrurile nu stau mai bine. În ţările în care există libertate politică, această condiţie se subînţelege. „Membru de partid este considerat oricine recunoaşte principiile programului partidului şi sprijină partidul în măsura puterilor sale“ — aşa sună primul paragraf al statutului organizatoric al partidului social-democrat german. Şi deoarece întreaga arenă politică este deschisă în faţa tuturor, ca o scenă în faţa spectatorilor unui teatru, recunoaşterea sau nerecunoaşterea, sprijinirea sau combaterea sunt cunoscute de toată lumea atât din ziare cât şi din întrunirile populare. Toţi ştiu că cutare om politic a început în cutare fel, a trecut prin cutare evoluţie, într-un moment greu al vieţii s-a manifestat în cutare chip, în general se distinge prin cutare calităţi, — şi de aceea, fireşte, pe un astfel de militant <i>toţi</i> membrii partidului, fiind în deplină cunoştinţă de cauză, pot să-l aleagă sau să nu-l aleagă într-o anumită funcţie în partid. Controlul general (în sensul literal al cuvântului) asupra fiecărui pas făcut de omul de partid pe tărâmul activităţii lui politice creează un mecanism care funcţionează automat şi care dă ceea ce în biologie se numeşte „supravieţuirea celor mai adaptaţi“. „Selecţia naturală“ realizată printr-o deplină publicitate, prin eligibilitate şi prin controlul general face ca fiecare om politic să ajungă până la urmă „la locul potrivit“, să se îndeletnicească cu munca cea mai potrivită pentru aptitudinile şi forţele sale, să simtă pe propria sa piele consecinţele greşelilor sale şi să dovedească în faţa tuturor capacitatea sa de a-şi recunoaşte greşelile şi de a le evita.</p>', '<p><a id="p53"></a>Încercaţi să plasaţi acest tablou în cadrul absolutismului de la noi! Este oare de conceput în condiţiile de la noi ca toţi cei „care recunosc principiile programului partidului şi sprijină partidul în măsura puterilor lor“ să controleze fiecare pas al revoluţionarului-conspirator? Ca ei toţi să aleagă din rândurile acestora din urmă pe unul sau pe altul, atunci când în interesul muncii lui revoluţionarul <i>este obligat</i> să-şi ascundă identitatea faţă de nouă zecimi din aceşti „toţi“? Gândiţi-vă puţin la adevărata semnificaţie a cuvintelor răsunătoare din „Rabocee Delo“, şi veţi vedea că, în bezna absolutismului şi sub domnia selecţiei făcute de jandarm, „democratismul larg“ al organizaţiei de partid nu este decât <i>o jucărie deşartă şi dăunătoare</i>. Este o jucărie deşartă pentru că în realitate nici o organizaţie revoluţionară n-a practicat vreodată democratismul <i>larg</i>, şi nici nu-l poate practica, oricât ar dori-o. Este o jucărie dăunătoare pentru că încercările de a înfăptui în practică „principiul democratic larg“ nu fac decât să înlesnească poliţiei provocarea unor căderi pe scară largă, eternizează domnia metodelor primitive, abat gândul practicienilor de la sarcina serioasă, imperioasă de a se forma ca revoluţionari de profesie, îndreptându-i spre întocmirea unor amănunţite statute „pe hârtie“ cu privire la sistemele de alegeri. Numai în străinătate, unde adeseori se adună oameni care nu au posibilitatea să-şi găsească o muncă adevărată, vie, a putut să ia amploare pe alocuri, îndeosebi în diferite grupuri mici, acest „joc de-a democratismul“.</p>', '<p><a id="p54"></a>Pentru a arăta cititorului cât de urât este procedeul preferat al revistei „Rabocee Delo“ de a formula un „principiu“ atât de frumos cum este acela al democratismului în activitatea revoluţionară, vom apela iarăşi la un martor. Martorul acesta — E. Serebreakov, redactorul revistei „Nakanune“ de la Londra, — are o mare slăbiciune pentru „Rabocee Delo“ şi nutreşte o mare ură împotriva lui Plehanov şi „plehanoviştilor“; în articolele privitoare la sciziunea „Uniunii social-democraţilor ruşi“ din străinătate, „Nakanune“ s-a declarat hotărât de partea revistei „Rabocee Delo“ şi l-a împroşcat pe Plehanov cu un întreg torent de cuvinte lamentabile. Şi aceasta face ca pentru noi el să fie un martor cu atât mai preţios în problema de faţă. În nr. 7 al revistei „Nakanune“ (iulie 1899), în articolul „În legătură cu apelul Grupului de autoeliberare a muncitorilor“, E. Serebreakov spunea că „nu e frumos“ să se vorbească „într-o mişcare revoluţionară serioasă despre autoamăgire, despre întâietate, despre un aşa-zis areopag“, şi între altele scria:</p>', '<blockquote><a id="p55"></a>„Mîşkin, Rogacev, Jeleabov, Mihailov, Perovskaia, Figner etc. nu s-au considerat niciodată conducători, şi nimeni nu i-a ales şi nu i-a numit, deşi în realitate ei au fost conducători, deoarece atât în perioada de propagandă cât şi în perioada de luptă împotriva guvernului, ei au luat asupra lor tot greul muncii, au mers în locurile cele mai primejdioase, iar activitatea lor a fost cea mai rodnică. Şi această întâietate de care se bucurau nu era rezultatul dorinţelor lor, ci rezultatul încrederii manifestate de tovarăşii din jur în inteligenţa, în energia şi devotamentul lor. Dar să te temi de nu ştiu ce areopag (iar dacă nu te temi, de ce să scrii despre el?) care ar putea conduce mişcarea într-un mod dictatorial este o prea mare naivitate. Căci cine o să-i dea ascultare?“</blockquote>', '<p><a id="p56"></a>Să spună cititorul: ce deosebire este între „areopag“ şi „tendinţele antidemocratice“? Şi nu este oare evident că „frumosul“ principiu organizatoric al revistei „Rabocee Delo“ este tot atât de naiv pe cât este de reprobabil? Naiv, pentru că unui „areopag“ sau unor oameni cu „tendinţe antidemocratice“ pur şi simplu nimeni nu le va da ascultare dacă nu va exista „încrederea manifestată de tovarăşii din jur în inteligenţa, în energia şi în devotamentul lor“. Reprobabil, deoarece constituie un procedeu demagogic, care speculează la unii vanitatea, la alţii necunoaşterea adevăratei stări a mişcării noastre sau lipsa de pregătire şi necunoaşterea istoriei mişcării revoluţionare. Unicul principiu organizatoric serios pentru militanţii mişcării noastre trebuie să fie: conspiraţia cea mai riguroasă, selecţionarea cea mai riguroasă a membrilor, pregătirea de revoluţionari de profesie. Dacă există aceste calităţi, este asigurat şi ceva mai de preţ decât „democratismul“, şi anume: o deplină încredere tovărăşească între revoluţionari. Iar acest ceva mai de preţ ne este absolut necesar, pentru că la noi în Rusia nici vorbă nu poate fi de înlocuirea lui printr-un control democratic general. Şi ar fi o mare greşeală dacă s-ar crede că faptul că nu este posibil un control cu adevărat „democratic“ ar face ca membrii organizaţiei revoluţionare să fie de necontrolat: ei n-au timp să se gândească la forme de democratism-jucărie (democratism înăuntrul unui nucleu strâns închegat, alcătuit din tovarăşi care au deplină încredere unii în alţii), dar ei simt foarte acut <i>răspunderea</i> pe care o poartă şi ştiu din experienţă că o organizaţie de adevăraţi revoluţionari nu se va da în lături de la nici un mijloc pentru a se debarasa de un membru netrebnic. Şi apoi mai există la noi şi o opinie publică destul de dezvoltată a mediului revoluţionar rus (şi a celui internaţional), care are în urma ei o istorie întreagă şi care pedepseşte cu asprime necruţătoare orice abatere de la îndatoririle tovărăşeşti (şi doar „democratismul“, adevăratul democratism, nu democratismul-jucărie face parte integrantă din această noţiune de tovărăşie!). Luaţi aminte la toate acestea, şi vă veţi da seama ce iz urât de joc de-a generalii în străinătate se degajă din aceste afirmaţii şi rezoluţii cu privire la „tendinţele antidemocratice“!</p>', '<p><a id="p57"></a>Mai trebuie să remarcăm şi că celălalt izvor al acestor afirmaţii, adică naivitatea, este alimentat de asemenea de caracterul confuz al ideilor despre democraţie. În cartea soţilor Webb despre trade-unionurile engleze există un capitol ciudat: „Democraţia primitivă“. Autorii relatează acolo că, în prima perioadă a existenţei sindicatelor lor, muncitorii englezi considerau că un semn necesar de democraţie este ca toţi să facă de toate în ceea ce priveşte conducerea sindicatelor: nu numai că toate problemele se soluţionau prin votul tuturor membrilor, dar şi funcţiile erau exercitate de toţi membrii pe rând. A fost nevoie de o lungă experienţă istorică pentru ca muncitorii să-şi dea seama de absurditatea unei asemenea înţelegeri a ideii de democraţie şi de necesitatea, pe de o parte, a instituţiilor reprezentative şi, pe de altă parte, a funcţionarilor de profesie. A fost nevoie de câteva cazuri de falimente financiare ale caselor sindicale pentru ca muncitorii să înţeleagă că problema proporţionalităţii dintre cotizaţiile plătite şi ajutoarele primite nu poate fi rezolvată numai prin vot democratic, ci mai cere şi părerea unui specialist în materie de asigurări. Să luăm apoi cartea lui Kautsky despre parlamentarism şi legiferare de către popor, şi vom vedea că concluziile teoreticianului marxist coincid cu învăţămintele care decurg din practica îndelungată a muncitorilor uniţi „în mod spontan“. Kautsky se pronunţă hotărât împotriva ideilor primitive ale lui Rittinghausen despre democraţie, ridiculizează pe oamenii care în numele democraţiei sunt gata să ceară ca „ziarele populare să fie redactate chiar de popor“, demonstrează necesitatea unor ziarişti <i>de profesie</i>, unor parlamentari de profesie etc. pentru conducerea social-democrată a luptei de clasă a proletariatului şi atacă „socialismul anarhiştilor şi al literaţilor“, care în „goană după efect“ preamăresc legiferarea directă de către popor şi nu înţeleg cât de relativă este posibilitatea de a o aplica în societatea contemporană.</p>', '<p><a id="p58"></a>Cine a desfăşurat o activitate practică în mişcarea noastră ştie cât de larg răspândită este concepţia „primitivă“ despre democraţie în rândurile tineretului studios şi ale muncitorilor. Nu-i de mirare că această concepţie pătrunde şi în statute şi în literatură. „Economiştii“ de nuanţă bernsteiniană au scris în statutul lor: „§ 10. Toate problemele care privesc interesele întregii organizaţii sindicale sunt rezolvate prin majoritatea voturilor tuturor membrilor ei“. „Economiştii“ de nuanţă teroristă le ţin şi ei isonul: „hotărârile comitetului trebuie să treacă prin toate cercurile, şi abia atunci devin hotărâri valabile“ („Svoboda“ nr. 1, pag. 67). Şi notaţi că această cerinţă de a aplica pe scară largă referendumul este formulată <i>în plus</i> pe lângă cerinţa de a clădi pe principiul eligibilităţii <i>întreaga</i> organizaţie! Este, fireşte, departe de noi gândul de a face din aceasta o vină practicienilor, care au prea puţină posibilitate de a cunoaşte teoria şi practica organizaţiilor cu adevărat democratice. Dar când „Rabocee Delo“, care pretinde că are un rol conducător, se limitează în asemenea condiţii la o rezoluţie cu privire la principiul larg democratic, cum să nu numim asta o simplă „goană după efect“?</p>', '<p>\xa0</p>', '<p class="mid" style="text-align: center;"><a id="p59"></a>f) Activitatea locală şi activitatea pe întreaga rusie</p>', '<p><a id="p60"></a>Dacă obiecţiile împotriva planului de organizaţie expus aici, obiecţii privitoare la nedemocratismul şi la caracterul complotist al acesteia, sunt cu desăvârşire neîntemeiate, mai rămâne o problemă, care este foarte des ridicată şi care merită s-o analizăm pe larg. Aceasta este problema corelaţiei dintre activitatea locală şi activitatea pe întreaga Rusie. Unii îşi exprimă temerea că formarea unei organizaţii centraliste ar putea avea ca rezultat strămutarea centrului de greutate de la prima formă de activitate la cea de-a doua, că acest lucru ar putea aduce prejudicii mişcării, slăbind trăinicia legăturilor noastre cu masa muncitorească şi în general micşorând stabilitatea agitaţiei locale. La aceasta vom răspunde că în ultimii ani mişcarea noastră suferă tocmai de pe urma faptului că activiştii locali sunt prea absorbiţi de munca locală; că din această cauză este absolut necesar ca centrul de greutate să fie întrucâtva strămutat înspre activitatea pe întreaga Rusie; că o astfel de strămutare nu va slăbi, ci va spori atât trăinicia legăturilor noastre cât şi stabilitatea agitaţiei noastre locale. Să luăm problema organului central şi a organelor locale de presă, rugând pe cititor să nu uite că activitatea pe tărâmul presei nu constituie pentru noi decât un <i>exemplu</i> care ilustrează întreaga activitate revoluţionară în general, activitate incomparabil mai largă şi mai variată.</p>', '<p><a id="p61"></a>În prima perioadă a mişcării de masă (1896—1898) activiştii locali fac încercarea de a scoate un organ pe întreaga Rusie — „Raboceaia Gazeta“; în perioada următoare (1898—1900) mişcarea face un uriaş pas înainte, dar atenţia conducătorilor este în întregime absorbită de organele locale. Dacă totalizăm aceste organe locale, constatăm <a href="javascript:void(0);" id="n84">[84]</a> că revine aproximativ un număr de ziar pe lună. Oare aceasta nu este o ilustrare concretă a metodelor noastre primitive de muncă? Oare nu arată aceasta în modul cel mai evident că organizaţia noastră revoluţionară a rămas în urma avântului spontan al mişcării? Dacă <i>tot atâtea</i> numere de ziar ar fi fost scoase nu de grupuri locale răzleţe, ci de o organizaţie unică, atunci nu numai că am fi economisit o sumedenie de forţe, dar am fi asigurat şi o stabilitate şi continuitate incomparabil mai mare a muncii noastre. Acest considerent simplu este prea adeseori scăpat din vedere atât de practicienii care lucrează <i>activ</i> aproape exclusiv la organele locale (din păcate, în marea majoritate a cazurilor, şi în prezent situaţia se prezintă astfel), cât şi de unii publicişti, care în această problemă dau dovadă de un uluitor donchişotism. Practicianul se mulţumeşte de obicei cu argumentul că pentru activiştii locali este „greu“ <a href="javascript:void(0);" id="n85">[85]</a> să se ocupe cu editarea unui ziar pe întreaga Rusie şi că e mai bine să avem ziare locale decât să nu avem deloc. Această din urmă afirmaţie este, desigur, absolut justă, şi nici un practician nu-şi dă mai bine seama decât noi de uriaşa importanţă a ziarelor locale şi de folosul imens pe care-l aduc ele <i>în general</i>. Dar nu despre aceasta este vorba, ci despre felul în care am putea scăpa de fărâmiţarea şi de metodele primitive de muncă, care îşi găsesc o expresie atât de concretă în cele 30 de numere de ziare locale apărute în toată Rusia în timp de doi ani şi jumătate. Să nu vă limitaţi deci la afirmaţia incontestabilă, dar prea generală, cu privire la folosul adus de ziarele locale in general, ci să aveţi curajul de a recunoaşte deschis laturile lor negative, pe care le-a dat la iveală experienţa celor doi ani şi jumătate. Această experienţă denotă că, în condiţiile noastre, ziarele locale dovedesc în majoritatea cazurilor instabilitate în principii, că din punct de vedere politic sunt lipsite de însemnătate, că sunt prea costisitoare sub raportul cheltuirii de forţe revoluţionare şi cu totul nesatisfăcătoare sub raport tehnic (mă refer aici, bineînţeles, nu la tehnica tipăririi, ci la frecvenţa şi regularitatea apariţiei). Şi toate lipsurile arătate aici nu sunt ceva întâmplător, ci urmarea inevitabilă a fărâmiţării, care, pe de o parte, explică precumpănirea ziarelor locale în perioada de care ne ocupăm, iar pe de altă parte este <i>întreţinută</i> de această precumpănire. Pentru o organizaţie locală <i>este</i> de-a dreptul <i>peste puteri</i> să asigure stabilitatea în principii a ziarului ei şi să-l ridice la înălţimea unui organ politic, <i>îi este peste puteri</i> să adune şi să folosească material suficient pentru oglindirea întregii vieţi politice de la noi. Iar argumentul care se aduce de obicei în ţările libere în sprijinirea necesităţii de a avea numeroase ziare locale, şi anume că sunt ieftine atunci când se tipăresc cu ajutorul muncitorilor locali şi că populaţia locală este informată mai complet şi mai rapid, la noi, după cum dovedeşte experienţa, acest <i>argument</i> se întoarce <i>împotriva</i> ziarelor locale. Ele sunt din cale-afară de costisitoare, în sensul cheltuirii de forţe revoluţionare, şi apar <i>foarte</i> rar pentru simplul motiv că un ziar <i>ilegal</i>, oricât de mic ar fi, necesită un aparat conspirativ foarte vast, care presupune existenţa unei mari industrii de fabrică, deoarece într-un atelier meşteşugăresc un astfel de aparat nici nu poate fi organizat. Pe de altă parte, primitivitatea aparatului conspirativ are pretutindeni ca rezultat (orice practician cunoaşte o sumedenie de exemple de acest fel) că poliţia profită de apariţia şi difuzarea câtorva numere pentru a provoca o cădere în masă, care mătură totul în aşa măsură, încât munca trebuie luată iarăşi de la capăt. Un bun aparat conspirativ cere o bună pregătire profesională a revoluţionarilor şi o diviziune a muncii aplicată în modul cel mai consecvent; or, amândouă aceste cerinţe sunt absolut peste puterile unei organizaţii locale, oricât de puternică ar fi ea la un moment dat. Ca să nu mai vorbim de interesele generale ale întregii noastre mişcări (educarea politică şi socialistă principial-consecventă a muncitorilor), dar chiar şi interesele pur locale <i>sunt mai bine deservite de organe de presă care nu sunt locale:</i> acest lucru pare un paradox numai la prima vedere, în realitate însă, experienţa celor doi ani şi jumătate îl dovedeşte fără putinţă de tăgadă. Oricine va fi de acord că, dacă toate forţele locale care au scos cele 30 de numere de ziar ar fi lucrat la un singur ziar, acesta din urmă ar fi dat cu uşurinţă 60, dacă nu chiar 100 de numere, şi prin urmare ar fi oglindit mai complet toate particularităţile cu caracter pur local ale mişcării. Fără îndoială că această organizare nu este un lucru lesne de înfăptuit, dar trebuie să înţelegem o dată necesitatea lui, trebuie ca fiecare cerc local să gândească şi <i>să lucreze în mod activ</i> în acest sens, fără a aştepta un imbold din afară, fără a se lăsa furat de impresia că organul local ar fi mai accesibil şi mai apropiat, impresie care — aşa cum rezultă din datele experienţei noastre revoluţionare — se dovedeşte a fi în bună parte iluzorie.</p>', '<table style="margin-left: auto; margin-right: auto;"><a id="p62"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p63"></a>Precumpănirea presei locale asupra presei centrale este ori un semn de sărăcie, ori unul de lux. E un semn de sărăcie atunci când mişcarea nu şi-a format încă forţe pentru o producţie de mari proporţii, când ea vegetează încă în cadrul metodelor primitive de muncă şi aproape că se îneacă în „întâmplările mărunte ale vieţii de fabrică“. E un semn de lux atunci când mişcarea <i>ajunge să poată îndeplini în totul</i> sarcina demascărilor multilaterale şi a agitaţiei multilaterale, astfel încât devin necesare, pe lângă organul central, şi numeroase organe locale. Las la aprecierea fiecăruia să decidă ce anume denotă faptul că în momentul de faţă la noi precumpănesc ziarele locale. Iar eu mă voi limita doar la a-mi formula precis concluzia, ca să nu dau prilej la neînţelegeri. Până în prezent majoritatea organizaţiilor noastre locale se gândesc aproape exclusiv la ziarele locale şi desfăşoară o activitate susţinută aproape exclusiv în vederea scoaterii lor. E un lucru anormal. Ar fi trebuit să fie invers: majoritatea organizaţiilor locale să se gândească mai ales la un organ pe întreaga Rusie şi să activeze mai ales pentru scoaterea lui. Atâta timp cât acest lucru nu se va face, nu vom putea organiza <i>nici un</i> ziar cât de cât capabil să deservească efectiv mişcarea printr-o agitaţie <i>multilaterală</i> în presă. Iar atunci când acest lucru se va face, între organul central necesar şi organele locale necesare se vor stabili de la sine relaţii normale.</p>', '<table style="width: 50%; margin-left: auto; margin-right: auto;"><a id="p64"></a>\n<tbody>\n<tr>\n<td><hr/>\n</td>\n</tr>\n</tbody>\n</table>', '<p><a id="p65"></a>La prima vedere s-ar părea că în domeniul luptei special-economice concluzia cu privire la necesitatea de a muta centrul de greutate de pe activitatea locală pe activitatea pe scara întregii Rusii nu este valabilă, deoarece duşmanul direct al muncitorilor este reprezentat aici de diferiţi patroni sau de diferitele grupuri de patroni, care nu sunt legaţi printr-o organizaţie care să semene cât de cât cu organizaţia — pur militară, strict centralistă şi condusă până în cele mai mici amănunte de o voinţă unică — a guvernului rus, care este duşmanul nostru direct în lupta politică.</p>', '<p><a id="p66"></a>Dar nu este aşa. Lupta economică este, după cum am subliniat în repetate rânduri, o luptă sindicală, şi de aceea ea impune unirea muncitorilor pe profesiuni, şi nu numai după locul lor de muncă. Şi această unire profesională devine cu atât mai imperios necesară, cu cât se desfăşoară mai rapid gruparea patronilor de la noi în tot felul de asociaţii şi sindicate patronale. Fărâmiţarea noastră şi metodele noastre primitive de muncă împiedică pur şi simplu această unire, care necesită o organizaţie de revoluţionari unică pe întreaga Rusie, organizaţie capabilă să-şi asume conducerea sindicatelor muncitorilor pe întreaga Rusie. Am vorbit mai sus de tipul de organizaţie care este de dorit în acest scop, şi acum vom adăuga numai câteva cuvinte în legătură cu problema presei noastre.</p>', '<p><a id="p67"></a>Că fiecare ziar social-democrat trebuie să aibă <i>o rubrică</i> consacrată luptei sindicale (economice), acest lucru cred că nimeni nu-l pune la îndoială. Dar creşterea mişcării sindicale ne obligă să ne gândim şi la o presă sindicală. Părerea noastră este însă că în Rusia, în afară de rare excepţii, nici vorbă nu poate fi deocamdată despre ziare sindicale: aceasta este un lux, iar nouă adeseori ne lipseşte şi pâinea cea de toate zilele. Forma de presă sindicală indicată în condiţiile muncii ilegale şi care încă de pe acum a devenit necesară ar trebui să fie la noi aceea de <i>broşuri sindicale</i>. În ele ar trebui să fie adunat şi grupat sistematic materialul <i>legal</i> <a href="javascript:void(0);" id="n86">[86]</a> şi ilegal privind condiţiile de muncă dintr-o ramură de producţie dată, deosebirile care există în această privinţă între diferite regiuni din Rusia, principalele revendicări ale muncitorilor dintr-o profesiune dată, neajunsurile legislaţiei referitoare la această profesiune, cazurile mai importante de luptă economică a muncitorilor din această profesiune, începuturile, starea actuală şi nevoile organizaţiei lor sindicale etc. Asemenea broşuri, în primul rând, ar scuti presa noastră social-democrată de o mulţime de amănunte profesionale care interesează în mod special numai pe muncitorii din ramura respectivă; în al doilea rând, ele ar fixa rezultatele experienţei noastre în lupta sindicală, ar păstra materialul adunat, care acum literalmente se pierde într-o sumedenie de foi volante şi corespondenţe fragmentare, şi ar sintetiza acest material; în al treilea rând, ele ar putea servi ca un fel de călăuză pentru agitatori, deoarece condiţiile de muncă se schimbă relativ încet, revendicările fundamentale ale muncitorilor dintr-o ramură dată sunt extrem de stabile (vezi revendicările formulate de ţesătorii din regiunea Moscova în 1885 şi cele formulate de cei din regiunea Petersburg în 1896), aşa încât aceste revendicări şi cerinţe în ansamblul lor ar putea servi ani de-a rândul ca un minunat îndreptar de agitaţie economică în localităţile înapoiate sau în rândurile păturilor înapoiate ale muncitorilor; exemple de greve încununate de succes dintr-o regiune oarecare, date cu privire la nivelul de trai mai ridicat, la condiţii de muncă mai bune dintr-o anumită localitate ar constitui şi pentru muncitorii din alte localităţi un imbold spre noi şi noi lupte; în al patrulea rând, luând asupra sa iniţiativa sintetizării luptei sindicale şi fixând astfel legătura mişcării sindicale ruse cu socialismul, social-democraţia s-ar îngriji în acelaşi timp ca activitatea noastră trade-unionistă să ocupe un loc nici prea mic şi nici prea mare în ansamblul activităţii noastre social-democrate. Unei organizaţii locale care este ruptă de organizaţiile din alte oraşe îi este foarte greu, şi uneori aproape chiar imposibil, să păstreze în aceste condiţii o proporţie justă (şi exemplul ziarului „Raboceaia Mîsl“ dovedeşte la ce exagerări monstruoase în direcţia trade-unionismului se poate ajunge). Dar o organizaţie de revoluţionari pe întreaga Rusie, care se situează ferm pe poziţii marxiste ferme, care conduce întreaga luptă politică şi dispune de un stat-major format din agitatori de profesie, nu va avea niciodată vreo dificultate în stabilirea acestei proporţii juste.</p>'],
'idChr': '1.04.04text',
'title': 'IV. Metodele primitive ale economiştilor şi organizaţia de revoluţionari',
'info': 'Ce-i de făcut? (1902)',
},
{'year': '1902',
'image': 'lenin2',
'content': ['<h6 style="text-align: center;"><a id="p0"></a>V. „Planul“ unui ziar politic pe întreaga Rusie</h6>', '<p><a id="p1"></a>„Cea mai mare greşeală a «Iskrei» în această privinţă — scrie B. Kricevski („Rabocee Delo“ nr. 10, pag. 30), învinuindu-ne de tendinţa „de a transforma teoria, prin izolarea ei de practică, într-o doctrină moartă“ — este «planul» ei cu privire la o organizaţie de partid pe întreaga Rusie“ (adică articolul „Cu ce să începem?“). Şi Martînov îi ţine isonul, declarând că „tendinţa «Iskrei» de a diminua importanţa mersului progresiv al luptei mărunte de zi cu zi în comparaţie cu propagarea unor idei strălucite şi desăvârşite... a fost încununată de planul de organizare a partidului, pe care ea îl propune în nr. 4, în articolul «Cu ce să începem?»“ (op. cit., pag. 61). În sfârşit, în ultimul timp celor pe care acest „plan“ (ghilimelele sunt menite să exprime o atitudine ironică faţă de el) îi indignează li s-a raliat şi L. Nadejdin în broşura „Ajunul revoluţiei“ (editată de „grupul revoluţionar-socialist“ <i>Svoboda</i>, despre care am mai vorbit), broşură pe care am primit-o chiar acum şi în care se afirmă că „a vorbi acum despre o organizaţie ale cărei fire să pornească de la un ziar central înseamnă a plăsmui idei de cabinet şi a duce o activitate de cabinet“ (pag. 126), înseamnă a face „literatură“ etc.</p>', '<p><a id="p2"></a>Faptul că teroristul nostru s-a dovedit a fi solidar cu apărătorii „mersului progresiv al luptei mărunte de zi cu zi“ nu ne poate mira după ce în capitolele referitoare la politică şi la organizaţie am cercetat care sunt rădăcinile acestei apropieri. Dar se cuvine să relevăm chiar aici că L. Nadejdin este singurul care a încercat în mod conştiincios să urmărească firul ideilor acestui articol, care i-a displăcut, şi a încercat să răspundă la el în fond, pe când „Rabocee Delo“ n-a spus absolut nimic în fond, ci a făcut numai în aşa fel încât să încurce lucrurile printr-o serie întreagă de atacuri demagogice nedemne. Şi, oricât de neplăcut ar fi, trebuie mai întâi să ne pierdem timpul cu curăţirea acestor grajduri ale lui Augias.</p>', '<p>\xa0</p>', '<p class="mid" style="text-align: center;"><a id="p3"></a>a) Cine s-a supărat pentru articolul „Cu ce să începem?“?</p>', '<p><a id="p4"></a>Reproducem un buchet din expresiile şi exclamaţiile cu care „Rabocee Delo“ s-a năpustit asupra noastră. „Nu ziarul poate crea organizaţia de partid, ci invers“... „Un ziar care se situează <i>deasupra</i> partidului, <i>în afara controlului lui</i>, şi care, graţie unei reţele de agenţi proprii, este independent faţă de el“... „Prin ce minune a uitat «Iskra» de existenţa reală a organizaţiilor social-democrate ale partidului căruia îi aparţine?“... „Posesorii principiilor ferme şi ai planului corespunzător sunt şi regulatori supremi ai luptei reale a partidului, dictând partidului executarea planului lor“... „Planul izgoneşte organizaţiile noastre vii şi viabile în împărăţia umbrelor şi vrea să cheme la viaţă o reţea fantastică de agenţi“... „Dacă planul «Iskrei» ar fi pus în aplicare, el ar duce la stârpirea completă a oricăror urme ale Partidului muncitoresc social-democrat din Rusia care s-a format la noi“... „Organul de propagandă devine legiuitorul autocrat şi incontrolabil al întregii lupte revoluţionare practice“... „Care trebuie să fie atitudinea partidului nostru faţă de ideea de a fi <i>complet</i> subordonat unei redacţii autonome?“ etc. etc.</p>', '<p><a id="p5"></a>După cum îşi poate da seama cititorul din conţinutul şi tonul acestor citate, „Rabocee Delo“ <i>s-a supărat</i>. Dar nu s-a supărat pentru sine, ci pentru comitetele şi organizaţiile partidului nostru, pe care „Iskra“ ar vrea, chipurile, să le izgonească în împărăţia umbrelor şi chiar să stârpească orice urme ale lor. Auzi, grozăvie! Numai un lucru e ciudat. Articolul „Cu ce să începem?“ a apărut în mai 1901, articolele din „Rabocee Delo“ au apărut în septembrie 1901, iar acum ne aflăm pe la mijlocul lunii ianuarie 1902. În aceste 5 luni (nici înainte de septembrie, nici după), <i>nici un</i> comitet şi <i>nici o</i> organizaţie de partid n-a protestat în mod formal împotriva acestui monstru care vrea să izgonească comitetele şi organizaţiile în împărăţia umbrelor! Şi doar în timpul acesta atât în „Iskra“ cât şi în numeroase alte publicaţii, locale şi nelocale, au apărut zeci şi sute de comunicări din toate colţurile Rusiei. Cum s-a putut întâmpla că cei ameninţaţi să fie izgoniţi în împărăţia umbrelor n-au observat acest lucru şi nu s-au supărat, şi în schimb s-a supărat o terţă persoană?</p>', '<p><a id="p6"></a>Aceasta s-a întâmplat deoarece comitetele şi celelalte organizaţii sunt ocupate cu munca adevărată, şi nu cu jocul „de-a democratismul“. Comitetele au citit articolul „Cu ce să începem?“, au văzut că este vorba de o încercare „de a elabora un anumit plan de organizaţie, <i>astfel ca să putem păţi din toate părţile la construirea ei“</i>, şi deoarece ştiau şi vedeau prea bine că <i>nici una</i> dintre aceste „părţi“ nu se va gândi „să înceapă munca de construire“ înainte de a se fi convins de necesitatea ei şi de justeţea planului athitectonic, fireşte că nici prin cap nu le-a trecut „să se supere“ de nemaipomenita îndrăzneală a oamenilor care şi-au spus părerea în „Iskra“: „Date fiind importanţa şi urgenţa acestei chestiuni, ne permitem, în ce ne priveşte, să supunem atenţiei tovarăşilor o schiţă a planului pe care îl dezvoltăm mai amănunţit într-o broşură pe care o pregătim pentru tipar“. Este oare cu putinţă ca un om de bună credinţă să nu înţeleagă că, dacă tovarăşii <i>vor accepta</i> planul supus atenţiei lor, ei îl vor pune în aplicare nu în virtutea unei „subordonări“, ci din convingerea că este necesar cauzei noastre comune, iar dacă <i>nu</i>-l <i>vor accepta</i>, atunci „schiţa“ (ce cuvânt pretenţios, nu-i aşa?) nu va rămâne decât o simplă schiţă? Nu este oare demagogie să combaţi o schiţă de plan nu numai „făcând-o una cu pământul“ şi sfătuind pe tovarăşi să respingă acest plan, ci şi <i>aţâţând</i> pe oamenii puţin experimentaţi în munca revoluţionară împotriva autorilor acestei schiţe, <i>numai pentru că</i> aceştia <i>îndrăznesc</i> „să legifereze“, să procedeze ca „regulatori supremi“, adică îndrăznesc <i>să propună</i> o schiţă de plan?? Poate oare partidul nostru să se dezvolte şi să progreseze dacă la încercarea <i>de a ridica</i> pe activiştii locali la nivelul unor concepţii, sarcini, planuri etc. mai largi se va obiecta nu numai prin demonstrarea caracterului greşit al acestor concepţii, dar şi prin „supărări“ pentru motivul că se găseşte cineva care „vrea“ să ne <i>„ridice“?</i> Iată că şi L. Nadejdin „a făcut una cu pământul“ planul nostru, dar el nu s-a pretat la o demagogie care nu mai poate fi explicată numai prin naivitate sau prin primitivismul concepţiilor politice; el a respins de la bun început în mod categoric acuzaţia de „control asupra partidului“. De aceea lui Nadejdin putem şi trebuie să-i răspundem în fond la critica făcută planului, în timp ce revistei „Rabocee Delo" nu i se poate răspunde decât prin dispreţ.</p>', '<table style="margin-left: auto; margin-right: auto;"><a id="p7"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p8"></a>b) Poate oare un ziar să fie un organizator colectiv?</p>', '<p><a id="p9"></a>Miezul articolului „Cu ce să începem?“ constă <i>tocmai</i> în formularea acestei probleme şi în soluţionarea ei afirmativă. Singura încercare pe care o cunoaştem de a examina această problemă în fond şi de a dovedi necesitatea soluţionării ei negative a fost făcută de L. Nadejdin, ale cărui argumente le vom reproduce în întregime:</p>', '<blockquote><a id="p10"></a>Ne place foarte mult cum pune «Iskra» (nr. 4) problema necesităţii unui ziar pe Întreaga Rusie, dar nu putem fi nicidecum de acord că există vreo legătură între acest fel de a pune problema şi titlul articolului «Cu ce să începem?» Este, fără îndoială, un lucru extrem de important, dar nu cu acesta, nici cu o serie întreagă de foi populare şi nici cu un noian de proclamaţii se pot pune bazele unei organizaţii de luptă pentru momentul revoluţionar. Trebuie să se pornească la formarea unor puternice organizaţii politice locale. Noi nu le avem, la noi munca s-a desfăşurat mai ales în rândurile muncitorilor culţi, în timp ce masele au dus aproape exclusiv o luptă economică. <i>Ce însemnătate poate avea un ziar central, fie el excelent organizat, dacă nu se vor forma organizaţii politice locale puternice?</i> El va fi ca o tufă de mărăcini care arde fără să se stingă, dar şi fără să aprindă pe nimeni! «Iskra» crede că în jurul acestui ziar, în munca dusă pentru el, se va aduna şi se va organiza poporul. <i>Dar poporului îi este mult mai la îndemână să se adune şi să se organizeze în jurul unei activităţi mai concrete!</i> O astfel de activitate poate şi trebuie să constea în organizarea de ziare locale pe scară largă, în pregătirea imediată de forţe muncitoreşti pentru demonstraţii, în activitatea permanentă desfăşurată de organizaţiile locale printre şomeri (să se difuzeze în permanenţă în rândurile lor foi volante şi manifeste, să fie convocaţi la adunări, la acţiuni de rezistenţă împotriva guvernului etc.). Trebuie să înjghebăm o activitate politică locală vie, iar atunci când va deveni necesară unificarea pe această bază reală, ea nu va fi artificială, nu va fi numai pe hârtie; nu prin ziare se poate realiza o asemenea unificare a activităţii locale într-o mişcare pe întreaga Rusie!“ („Ajunul revoluţiei“, pag. 54.)</blockquote>', '<p><a id="p11"></a>Am subliniat în această tiradă plină de elocinţă pasajele care ne arată în chipul cel mai concret atât modul greşit în care autorul apreciază planul nostru cât şi caracterul greşit al punctului său de vedere general, care este opus aici „Iskrei“. Dacă nu se vor forma puternice organizaţii politice locale, atunci chiar cel mai excelent ziar pe întreaga Rusie va fi lipsit de orice însemnătate. Perfect just. Dar tocmai aceasta e esenţa problemei că, în afară de un ziar pe întreaga Rusie, <i>nu există alt mijloc de a <span class="spt">forma</span></i> organizaţii politice, puternice. Autorul a scăpat din vedere cea mai esenţială declaraţie făcută de „Iskra“ <i>înainte de a trece</i> la expunerea „planului“ ei: e nevoie de „o chemare la formarea unei organizaţii revoluţionare în stare să unească toate forţele şi să conducă mişcarea <i>nu numai cu numele</i>, ci şi în fapt, adică să fie <i>întotdeauna gata să sprijine orice protest şi orice izbucnire</i>, folosindu-le pentru sporirea şi întărirea forţelor de luptă apte pentru lupta hotărâtoare“. Din punct de vedere principial, acum, după evenimentele din februarie şi martie, toată lumea va fi de acord cu această concluzie, continuă „Iskra“, dar noi avem nevoie nu de o rezolvare principială, ci <i>de o rezolvare practică a problemei</i>, noi trebuie să elaborăm imediat un plan al construcţiei atât de precis, încât toţi să poată păşi de îndată <i>din diferite părţi</i> la înfăptuirea ei. Dar iată că suntem iarăşi traşi înapoi de la rezolvarea practică spre adevărul în principiu just, incontestabil, măreţ, dar absolut insuficient şi cu desăvârşire de neînţeles pentru marea masă a celor care activează: „să formăm organizaţii politice puternice“! Nu despre asta este vorba, stimate autor, ci despre modul <i>cum anume</i> trebuie să le formăm!</p>', '<p><a id="p12"></a>Nu este adevărat că „la noi munca s-a desfăşurat mai ales în rândurile muncitorilor culţi, în timp ce masele au dus aproape exclusiv o luptă economică“. Formulată astfel, această afirmaţie păcătuieşte prin aceea că opune pe muncitorii culţi „masei“, lucru fundamental greşit şi caracteristic pentru „Svoboda“. La noi, în ultimii ani, şi muncitorii culţi „au dus aproape exclusiv o luptă economică“. Aceasta pe de o parte. Pe de altă parte însă, niciodată masele nu vor învăţa şi ele să ducă o luptă politică atâta timp cât nu vom ajuta <i>să se formeze</i> conducători pentru această luptă atât din rândurile muncitorilor culţi cât şi din rândurile intelectualilor; asemenea conducători însă se pot forma <i>numai</i> prin analizarea şi aprecierea sistematică de zi cu zi a <i>tuturor</i> laturilor vieţii noastre politice, a <i>tuturor încercărilor</i> de protest şi de luptă făcute de diferite clase cu diferite prilejuri. De aceea este pur şi simplu ridicol să vorbeşti despre „formarea unor organizaţii politice“ şi totodată <i>să opui</i> „activitatea pe hârtie“ a ziarului politic „muncii politice vii pe teren“! „Planul“ de ziar propus de „Iskra“ se rezumă tocmai la „planul“ de a forma „hotărârea de luptă“ necesară pentru a sprijini şi mişcarea şomerilor, şi răzvrătirile ţăranilor şi nemulţumirea zemţilor, şi „revolta populaţiei împotriva başbuzucilor ţarului, care-şi fac de cap“ etc. Oricine cunoaşte mişcarea ştie foarte bine că imensa majoritate a organizaţiilor locale <i>nici nu se gândeşte măcar</i> la aşa ceva, că multe dintre perspectivele de „muncă politică vie“ schiţate aici nu au fost aplicate <i>încă niciodată</i> în practică de nici o organizaţie, că, de pildă, încercarea de a atrage atenţia asupra creşterii nemulţumirii şi a protestului în rândurile intelectualilor din zemstve îi stârneşte un sentiment de nedumerire şi dezorientare atât lui Nadejdin („dumnezeule, nu cumva ziarul acesta este destinat zemţilor?“, „Ajunul revoluţiei“, pag. 129) cât şi în rândurile „economiştilor“ (scrisoarea din „Iskra“ nr. 12) şi ale multor practicieni. În condiţiile acestea se poate „începe“ <i>numai</i> prin a determina pe oameni <i>să se gândească</i> la toate acestea, prin a-i îmboldi să adune şi să sintetizeze până şi cele mai mici licăriri de frământare şi de luptă activă. În epoca noastră de subapreciere a sarcinilor social-democrate, „o activitate politică vie“ poate <i>începe numai</i> printr-o agitaţie politică vie, iar aceasta nu este posibilă fără un ziar pe întreaga Rusie, care să apară des şi să fie difuzat în mod regulat.</p>', '<p><a id="p13"></a>Oamenii care văd în „planul“ „Iskrei“ o manifestare de „literaturism“ n-au înţeles câtuşi de puţin însăşi esenţa planului: ei consideră drept scop ceea ce este prezentat drept cel mai potrivit mijloc în momentul de faţă. Aceşti oameni nu şi-au dat osteneala să reflecteze la cele două comparaţii prin care a fost ilustrat în mod concret planul propus. Înfiinţarea unui ziar politic pe întreaga Rusie, se spunea în „Iskra“, trebuie să fie <i>firul principal</i> pe care, urmându-l, să putem dezvolta, adânci şi lărgi necontenit această organizaţie (adică o organizaţie revoluţionară care să fie întotdeauna gata să sprijine orice protest şi orice izbucnire). Spuneţi-mi, vă rog: când zidarii aşază în diferite locuri pietrele unei construcţii uriaşe şi nemaivăzute, nu cumva înseamnă că ei fac o muncă „pe hârtie“ prin faptul că întind un fir care să-i ajute să găsească locul potrivit pentru aşezarea pietrelor, care să arate ţelul final al muncii comune, care să dea posibilitatea de a folosi nu numai fiecare piatră, dar şi fiecare fărâmă de piatră, în aşa fel încât, făcând legătura cu pietrele dinainte şi cu cele ce vor urma, să închege o linie desăvârşită şi atotcuprinzătoare? Şi noi nu trecem oare în viaţa noastră de partid printr-un moment când avem şi pietre şi zidari, dar ne lipseşte tocmai firul care să fie vizibil pentru toţi şi de care toţi să se poată ţine? N-au decât să strige că, întinzând firul, noi am vrea să comandăm! Dacă am fi vrut să comandăm, domnilor, atunci, în loc de „Iskra nr. 1“, am fi scris „Raboceaia Gazeta nr. 3“, aşa cum ne-au propus unii tovarăşi şi cum <i>am fi avut tot dreptul să facem</i> după evenimentele pe care le-am relatat mai sus. Dar noi n-am făcut acest lucru: am vrut să avem mâinile libere pentru a duce o luptă neîmpăcată împotriva pseudo-social-democraţilor de orice fel; am vrut ca firul nostru, dacă este just trasat, să fie respectat pentru justeţea lui şi nu pentru că a fost trasat de organul oficial.</p>', '<p><a id="p14"></a>„Problema unificării activităţii locale în cadrul unor organe centrale se învârteşte într-un cerc vicios — ne dăscăleşte L. Nadejdin; — pentru unificare se cere ca elementele să fie omogene, iar această omogenitate poate fi creată numai de un element unificator; dar acest element unificator poate fi produsul unor organizaţii locale puternice, care acum nu se disting câtuşi de puţin prin omogenitate“. Iată un adevăr tot atât de respectabil şi de incontestabil ca şi acela că trebuie formate organizaţii politice puternice. Şi tot atât de sterp. <a id="cit17"></a><i>Orice</i> problemă „se învârteşte într-un cerc vicios“, deoarece întreaga viaţă politică este un lanţ nesfârşit, format dintr-un nesfârşit şir de verigi. Toată iscusinţa omului politic constă tocmai în a găsi şi în a se prinde cu toată puterea de veriga care este cel mai greu să-i fie smulsă dm mâini, care este cea mai importantă în momentul dat şi care garantează în cea mai mare măsură posesorului ei posesiunea întregului lanţ. <a href="javascript:void(0);" id="n87">[87]</a> Dacă am avea un detaşament de zidari cu experienţă şi a căror muncă să fie atât de bine coordonată încât să poată aşeza pietrele acolo unde trebuie şi fără fir (vorbind în mod abstract, acest lucru nu este nicidecum imposibil), atunci am putea, probabil, să ne prindem şi de o altă verigă. Dar tocmai asta este nenorocirea, că nu avem încă zidari cu experienţă şi a căror muncă să fie coordonată, că pietrele sunt aşezate adesea fără nici o socoteală, nu sunt aşezate după un fir comun, ci într-un mod atât de împrăştiat, încât duşmanul le suflă de parcă n-ar fi pietre, ci nişte firicele de nisip.</p>', '<p><a id="p15"></a>Cealaltă comparaţie: <a id="cit18"></a>„Ziarul nu este numai un propagandist colectiv şi un agitator colectiv, ci şi un organizator colectiv. În această privinţă el <i>poate să fie asemuit cu schelăria</i> care se ridică în jurul unei clădiri în construcţie şi care îi fixează contururile, înlesneşte legătura între diferiţii constructori, îi ajută să repartizeze munca şi să cuprindă dintr-o privire întregul ansamblu al rezultatelor obţinute prin munca organizată“. <a href="javascript:void(0);" id="n88">[88]</a> Aşa e că asta seamănă foarte mult cu exagerarea rolului propriu de către un literat, de către un om care face muncă de cabinet? Pentru locuinţa propriu-zisă nici nu e nevoie de schelărie; schelăria este confecţionată din material de cea mai proastă calitate; ea se ridică pentru scurt timp şi este pusă pe foc îndată ce construcţia este isprăvită în roşu. Cât priveşte construirea organizaţiilor revoluţionare, experienţa dovedeşte că uneori ele pot fi construite şi fără schelărie; luaţi exemplul anilor 1870—1880. Dar astăzi la noi nici nu se poate măcar concepe posibilitatea de a ridica fără schelărie construcţia de care avem nevoie.</p>', '<p><a id="p16"></a>Nadejdin nu este de acord cu aceasta şi declară: „«Iskra» crede că în jurul acestui ziar, în munca dusă pentru el, se va aduna şi se va organiza poporul. <i>Dar poporului îi este mult mai la îndemână</i> să se adune şi să se organizeze în jurul unei activităţi <i>mai concrete!“</i> Da, da: „îi este mult mai la îndemână în jurul unei activităţi mai concrete“... O zicală rusească spune: să nu scuipi în fântână, căci s-ar putea să bei şi tu din ea. Există însă oameni care n-au nimic împotrivă să bea apă chiar şi dintr-o fântână în care s-a scuipat. Câte lucruri dezgustătoare n-au debitat admirabilii noştri „critici“ legali „ai marxismului“ şi admiratorii nelegali ai ziarului „Raboceaia Mîsl“ în numele acestui caracter mai concret al activităţii! Cât de sugrumată este întreaga noastră mişcare de îngustimea, de lipsa de iniţiativă şi de timiditatea noastră, justificate prin argumentele tradiţionale: „le este mult mai la îndemână în jurul unei activităţi mai concrete“! Şi Nadejdin — care se crede deosebit de sensibil la „pulsul vieţii“, care condamnă cu o deosebită asprime pe oamenii „de cabinet“, care (pretinzându-se spiritual) învinuieşte „Iskra“ că suferă de slăbiciunea de a vedea pretutindeni şi în toate „economism“, care îşi închipuie că se situează mai presus de această împărţire în ortodocşi şi critici — nu-şi dă seama că prin argumentele sale favorizează îngustimea care-l indignează, că bea dintr-o fântână în care s-a scuipat din plin! Da, cea mai sinceră indignare împotriva îngustimii, cea mai fierbinte dorinţă de a ridica pe oamenii care se ploconesc în faţa ei nu sunt suficiente dacă cel cuprins de indignare se lasă purtat de valuri, fără cârmă şi fără pânze, şi, tot atât de „spontan“ ca şi revoluţionarii din deceniul al 8-lea al secolului trecut, se agaţă de „teroare ca mijloc de excitare“, de „teroarea agrară“ de „alarmă“ etc.</p>', '<table style="margin-left: auto; margin-right: auto;"><a id="p17"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p18"></a>Despre importanţa unirii, despre necesitatea „de a aduna şi a organiza“ vorbeşte astăzi absolut toată lumea, dar în majoritatea cazurilor nimeni nu are o idee precisă cu ce trebuie să începem şi cum să ducem această muncă de unire. Toată lumea va fi, cred, de acord că, dacă „unim“ diferite cercuri — raionale, să zicem — dintr-un oraş oarecare, în acest scop este nevoie de <i>instituţii comune</i>, adică nu numai de denumirea comună de „uniune“, ci de o muncă într-adevăr <i>comună</i>, de un schimb de materiale, de schimb de experienţă şi de forţe, de o repartizare a funcţiilor de data aceasta nu numai pe raioane, ci şi pe specialităţile existente în activitatea pe întregul oraş. Oricine va fi de acord că un aparat conspirativ solid nu va fi rentabil (dacă ne e permis să folosim un termen comercial) dacă va dispune numai de „mijloacele“ (atât materiale cât şi umane, bineînţeles) pe care i le poate oferi un singur raion, că pe acest tărâm îngust un specialist nu are posibilitatea de a face ca talentul său să sporească. Dar acelaşi lucru e valabil şi în ceea ce priveşte unirea organizaţiilor din diferite oraşe, deoarece în istoria mişcării noastre social-democrate şi un tărâm cum este o localitate oarecare <i>se dovedeşte</i> şi s-a dovedit a fi mult prea îngust: acest lucru l-am demonstrat amănunţit mai sus atât prin exemplul agitaţiei politice cât şi prin acela al muncii organizatorice. Trebuie, trebuie neapărat şi înainte de toate să lărgim acest tărâm, să creăm o legătură <i>efectivă</i> între oraşe printr-o activitate <i>comună regulată</i>, căci fărâmiţarea are un efect deprimant asupra oamenilor care „stau ca într-o văgăună“ (cum se exprimă autorul unei scrisori adresate „Iskrei“), fără a şti ce se întâmplă pe lume, de la cine să înveţe, cum să dobândească experienţă, cum să-şi satisfacă dorinţa de a duce activitate pe scară largă. Şi eu continui să susţin că putem <i>începe</i> să creăm această legătură <i>efectivă</i> numai cu ajutorul unui ziar central, ca unic for permanent, pe întreaga Rusie, care să adune rezultatele celor mai diverse genuri de activitate şi care <i>să îmboldească</i> astfel pe oameni să meargă neîncetat înainte pe <i>toate</i> drumurile fără număr care duc la revoluţie, aşa cum toate drumurile duc la Roma. Dacă nu dorim unirea numai în vorbe, fiecare cerc local trebuie <i>să repartizeze imediat</i>, să zicem, un sfert din forţele sale muncii <i>active</i> pentru opera <i>comună</i>, şi ziarul îi va arăta <a href="javascript:void(0);" id="n89">[89]</a> dintr-o dată conturul general, proporţiile şi caracterul acestei opere, îi va arăta care anume lacune se resimt mai puternic în ansamblul activităţii comune pe întreaga Rusie, îi va arăta unde nu se face agitaţie, unde sunt slabe legăturile, ce rotiţe anume din marele mecanism general ar putea cercul respectiv să le repare sau să le înlocuiască cu altele mai bune. Un cerc care încă n-a lucrat, ci abia caută de lucru, ar putea să înceapă acum nu ca un meseriaş într-un mic atelier izolat — care nu cunoaşte nici dezvoltarea „industriei“ până la el, nici starea generală a metodelor industriale de producţie din ramura respectivă —, ci ca participant la o activitate vastă, care <i>oglindeşte</i> întregul asalt revoluţionar general împotriva absolutismului. Şi cu cât mai desăvârşită ar fi cizelarea fiecărei rotiţe, cu cât mai mare ar fi numărul activiştilor care fac o muncă de detaliu în cadrul activităţii comune, cu atât mai deasă ar deveni reţeaua noastră şi cu atât mai puţine perturbări ar provoca în rândurile noastre inevitabilele căderi.</p>', '<p><a id="p19"></a>Chiar şi numai funcţia de difuzare a ziarului (dacă acesta ar merita numele de ziar, adică ar apărea regulat, şi nu o dată pe lună, cum apar revistele voluminoase, ci de vreo patru ori pe lună) ar începe să creeze o legătură <i>efectivă</i>. În prezent legăturile dintre oraşe pentru nevoile activităţii revoluţionare sunt un lucru foarte rar şi, în orice caz, o excepţie; pe când atunci aceste legături ar deveni o regulă şi ar asigura, bineînţeles, nu numai difuzarea ziarului, ci şi (ceea ce este mult mai important) schimbul de experienţă, de materiale, de forţe şi de mijloace. Activitatea revoluţionară ar deveni dintr-o dată incomparabil mai amplă, iar succesul obţinut într-o anumită localitate ar încuraja mereu spre noi perfecţionări, ar trezi dorinţa de a folosi experienţa dobândită de tovarăşul care activează la celălalt capăt al ţării. Activitatea locală ar deveni mult mai bogată şi mai variată decât este acum: demascările cu caracter politic şi economic, adunate din întreaga Rusie, ar oferi hrană intelectuală muncitorilor de toate profesiunile şi <i>aflaţi pe toate treptele de dezvoltare</i>, ar da material şi prilej pentru convorbiri şi lecturi cu privire la cele mai variate probleme, probleme ridicate prin aluzii şi în presa legală, şi în discuţiile din societate, şi în „pudicele“ comunicate ale guvernului. Fiecare izbucnire, fiecare demonstraţie ar fi apreciate şi discutate sub toate aspectele în toate colţurile Rusiei, trezind dorinţa de a nu rămâne în urma altora, de a face mai bine decât alţii (noi, socialiştii, nu respingem nicidecum, în general, orice întrecere, orice „concurenţă“!), de a pregăti în mod conştient ceea ce prima oară s-a produs oarecum spontan, de a profita de împrejurările prielnice din localitatea respectivă sau ale momentului respectiv pentru a modifica planul de atac etc. În acelaşi timp, această înviorare a activităţii locale n-ar duce la desperata încordare „supremă“ a <i>tuturor</i> forţelor şi la punerea în joc a <i>tuturor</i> oamenilor, aşa cum se întâmplă adeseori în prezent la fiecare demonstraţie sau la apariţia fiecărui număr de ziar local: pe de o parte, poliţiei îi este mult mai greu să descopere „rădăcinile“ din moment ce nu ştie în ce localitate să le caute; pe de altă parte, munca comună sistematică i-ar învăţa pe oameni să coordoneze forţa atacului respectiv cu starea respectivă a forţelor din cutare detaşament al armatei comune (astăzi aproape nimeni nu se gândeşte niciodată la o astfel de coordonare, pentru că în nouă cazuri din zece aceste atacuri se produc în mod spontan) şi ar înlesni „transportarea“ din altă localitate nu numai a literaturii, ci şi a forţelor revoluţionare.</p>', '<p><a id="p20"></a>Acum, în cele mai multe cazuri, aceste forţe se sleiesc într-o activitate locală îngustă, pe când atunci s-ar ivi posibilitatea şi ar exista întotdeauna prilejuri de a deplasa pe un agitator sau pe un organizator cât de cât capabil dintr-o parte a ţării într-alta. Începând cu o scurtă călătorie pentru treburi de partid pe socoteala partidului, oamenii s-ar obişnui să fie întreţinuţi complet de partid, să devină revoluţionari de profesie, să se formeze ca adevăraţi conducători politici.</p>', '<p><a id="p21"></a>Şi dacă am reuşi într-adevăr să facem ca toate comitetele, grupurile şi cercurile locale, sau marea lor majoritate, să pornească în mod activ la munca comună, am putea organiza în viitorul cel mai apropiat editarea unui ziar săptămânal care să fie difuzat regulat în zeci de mii de exemplare în întreaga Rusie. Acest ziar ar deveni o părticică a unor foale uriaşe care ar preface fiecare scânteie a luptei de clasă şi a revoltei poporului într-un incendiu general. În jurul acestei munci, care în sine este încă foarte inofensivă şi încă foarte redusă, dar regulată şi <i>comună</i> în sensul deplin al cuvântului, s-ar aduna şi s-ar instrui sistematic o armată permanentă de luptători încercaţi. Pe schelăria acestei construcţii organizatorice comune din rândurile revoluţionarilor noştri s-ar urca şi s-ar evidenţia curând Jeleabovii social-democraţi, iar din rândurile muncitorilor noştri — Bebelii ruşi, care ar păşi în fruntea armatei mobilizate şi ar ridica întregul popor la luptă pentru a scăpa Rusia de blestemul şi ruşinea care apasă asupra ei.</p>', '<p><a id="p22"></a>Iată la ce trebuie să visăm!</p>', '<table style="width: 70%; margin-left: auto; margin-right: auto;"><a id="p23"></a>\n<tbody>\n<tr>\n<td><hr/>\n</td>\n</tr>\n</tbody>\n</table>', '<p><a id="p24"></a>„Trebuie să visăm!“ Am scris aceste cuvinte şi m-am înspăimântat. Mi-am imaginat că mă aflu la „consfătuirea de unificare“ şi că în faţa mea stau redactorii şi colaboratorii revistei „Rabocee Delo“. Şi iată că se ridică tovarăşul Martînov şi mă apostrofează ameninţător: „Daţi-mi voie să vă pun o întrebare: o redacţie autonomă mai are dreptul să viseze fără a consulta în prealabil comitetele partidului?“ Iar după el se ridică tovarăşul Kricevski şi (aprofundându-l filozofic pe tovarăşul Martînov, care de multă vreme l-a aprofundat pe tovarăşul Plehanov) continuă pe un ton şi mai ameninţător: „Eu merg mai departe şi întreb: oare, în general, un marxist are dreptul să viseze fără să uite că, potrivit spuselor lui Marx, omenirea îşi pune întotdeauna sarcinile pe care le poate realiza şi că tactica este un proces de creştere a sarcinilor care cresc o dată cu partidul?“</p>', '<p><a id="p25"></a>Numai la gândul acestor întrebări ameninţătoare mă trec fiori reci şi mă gândesc unde aş putea să mă ascund. Am să încerc să mă ascund în spatele lui Pisarev.</p>', '<p><a id="p26"></a>„Există discordanţe şi discordanţe — scria Pisarev în legătură cu problema discordanţei dintre vis şi realitate. — Visul meu poate s-o ia înaintea mersului firesc al evenimentelor sau poate s-o ia razna într-o parte, într-o direcţie pe care nici un mers firesc al evenimentelor n-ar putea-o urma vreodată. În primul caz visul nu pricinuieşte nici un rău: el are chiar darul să stimuleze şi să intensifice energia omului muncitor... În aceste visuri nu există nimic de natură să deformeze sau să paralizeze puterea de muncă. Ba chiar dimpotrivă. Dacă omul ar fi cu totul lipsit de capacitatea de a visa în felul acesta, dacă el n-ar putea din când în când s-o ia înainte şi să contempleze în închipuirea sa imaginea închegată şi desăvârşită a operei care abia începe să se înfiripe sub mâinile sale, nu-mi pot nici cum închipui ce mobil l-ar putea determina să întreprindă şi să ducă la capăt lucrări vaste şi istovitoare pe tărâmul artei, al ştiinţei şi al vieţii practice... Discordanţa dintre vis şi realitate nu pricinuieşte nici un rău dacă cel care visează crede serios în visul său, dacă, contemplând cu atenţie viaţa, compară constatările sale cu creaţiile închipuirii sale şi în general munceşte conştiincios la realizarea fanteziei sale. Când între vis şi viaţă există un oarecare punct de contact, totul e în ordine“. <a href="javascript:void(0);" id="n90">[90]</a></p>', '<p><a id="p27"></a>Din păcate, asemenea visări sunt puţin numeroase în mişcarea noastră. Şi cei mai vinovaţi de acest lucru sunt reprezentanţii criticii legale şi ai „codismului“ ilegal, care se fălesc că sunt lucizi, că „le este la îndemână“ „ceea ce este concret".</p>', '<p>\xa0</p>', '<p class="mid" style="text-align: center;"><a id="p28"></a>c) Ce tip de organizaţie ne trebuie?</p>', '<p><a id="p29"></a>Din cele spuse până acum, cititorul poate vedea că „tactica-plan“ preconizată de noi constă în negarea <i>chemării</i> imediate la un asalt, în cerinţa de a organiza „un asediu în toată regula al fortăreţei inamicului“ sau, cu alte cuvinte, în cerinţa de a depune toate eforturile pentru a aduna, a organiza şi <i>a mobiliza</i> o armată permanentă. Când am luat în râs revista „Rabocee Delo“ pentru saltul ei de la „economism“ la urlete despre asalt (care au răsunat în <i>aprilie</i> 1901 în nr. 6 din „Listok «Rabocevo Dela»“), ea s-a năpustit, bineînţeles, asupra noastră, acuzându-ne de „doctrinarism“, de neînţelegere a datoriei revoluţionare, de apel la prudenţă etc. Din gura unor oameni lipsiţi de orice principii şi care cred că pot scăpa enunţând prea-înţeleaptă lor „tactică-proces“, fireşte, aceste învinuiri nu ne-au mirat câtuşi de puţin, după cum nu ne-a mirat nici faptul că aceste învinuiri au fost repetate de Nadejdin, care în general manifestă un dispreţ suveran pentru principiile programatice şi tactice stabile.</p>', '<p><a id="p30"></a>Se spune că istoria nu se repetă. Dar Nadejdin se străduieşte din răsputeri s-o repete şi-l copiază cu mult zel pe Tkacev, făcând una cu pământul „culturalismul revoluţionar“, strigând că „clopotul cel mare dă alarma“, vociferând despre „un punct de vedere“ deosebit „al ajunului revoluţiei“ etc. După cum se vede, el uită cunoscuta maximă potrivit căreia, dacă originalul unui eveniment istoric este o tragedie, copia lui nu este decât o farsă. <a href="javascript:void(0);" id="n91">[91]</a> Încercarea de a pune mâna pe putere — încercare pregătită prin cele propovăduite de Tkacev, care se realiza prin teroare ca mijloc „de înfricoşare“ şi care într-adevăr a înfricoşat — a fost măreaţă, în timp ce teroarea „ca mijloc de excitare“ preconizată de Tkacev cel mic este de-a dreptul ridicolă şi devine deosebit de ridicolă atunci când e completată cu ideea organizării muncitorilor mijlocii.</p>', '<p><a id="p31"></a>„Dacă «Iskra» — scrie Nadejdin — ar părăsi sfera literaturismului pe care-l profesează, ea ar vedea că acestea (manifestări de felul scrisorii unui muncitor, apărută în «Iskra» nr. 7 etc.) sunt simptome care arată că în foarte scurt timp va începe «asaltul», şi a vorbi acum (sic!) despre o organizaţie ale cărei fire să se întindă de la un ziar pe întreaga Rusie înseamnă a plăsmui idei de cabinet şi a face muncă de cabinet“. Priviţi ce confuzie inimaginabilă: pe de o parte, teroare „ca mijloc de excitare“ şi „organizarea muncitorilor mijlocii“ alături de părerea că „e mult mai la îndemână“ a se aduna în jurul „unei activităţi mai concrete“, cum ar fi ziarele locale, iar pe de altă parte afirmaţia că a vorbi „acum“ despre o organizaţie pe întreaga Rusie înseamnă să plăsmuieşti idei de cabinet, adică, vorbind mai de-a dreptul, „acum“ este prea târziu! Dar pentru „organizarea pe scară largă a unor ziare locale“ nu este prea târziu, stimabile L. Nadejdin? Şi comparaţi cu acestea punctul de vedere şi tactica „Iskrei“: teroarea ca mijloc de excitare e un moft; a vorbi despre organizarea tocmai a muncitorilor mijlocii şi despre înfiinţarea <i>pe scară largă</i> a unor ziare locale înseamnă a deschide larg porţile „economismului“. Trebuie să se vorbească despre o organizaţie de revoluţionari unică pe întreaga Rusie, şi a vorbi despre ea nu va fi prea târziu atâta timp cât nu a început încă adevăratul asalt, iar nu un asalt pe hârtie.</p>', '<blockquote><a id="p32"></a>„Da, în privinţa organizării la noi, lucrurile nu stau deloc strălucit — continuă Nadejdin —, da, «Iskra» are perfectă dreptate când spune că grosul forţelor noastre de luptă îl alcătuiesc voluntarii şi insurgenţii... E bine că priviţi lucid situaţia forţelor noastre, dar de ce uitaţi <i>că mulţimea nu-i deloc a noastră</i> şi că de aceea <i>ea nu ne va întreba pe noi</i> când să înceapă acţiunile de luptă şi va porni la «răzmeriţă»... Când se va pune în mişcare mulţimea însăşi cu forţa ei distructivă spontană, ea poate să dea peste cap, să măture «armata regulată» în care aţi tot avut de gând să introduceţi o organizare cât se poate de sistematică, dar nu <i>aţi reuşit“</i>. (Subliniat de noi.)</blockquote>', '<p><a id="p33"></a>Curioasă logică! <i>Tocmai pentru</i> că „mulţimea nu este a noastră“, este neraţional şi reprobabil să vociferezi despre un „asalt“ imediat, căci asaltul este un atac dezlănţuit de o armată regulată, şi nu o izbucnire spontană a mulţimii. Tocmai pentru că mulţimea poate să dea peste cap şi să măture armata regulată, trebuie neapărat ca în munca noastră de „introducere a unei organizări cât se poate de sistematice“ în armata regulată „să reuşim“ să ţinem pasul cu avântul spontan, căci cu cât mai mult „vom reuşi“ să introducem o astfel de organizare, cu atât mai probabil este că armata regulată nu va fi dată peste cap de mulţime, ci va păşi în fruntea mulţimii şi o va conduce. Nadejdin se încurcă, deoarece îşi închipuie că această armată sistematic organizată are o îndeletnicire care o face să fie ruptă de mulţime, pe când, în realitate, ea se îndeletniceşte exclusiv cu o agitaţie politică multilaterală şi atotcuprinzătoare, adică tocmai o activitate care <i>apropie şi contopeşte într-un singur tot</i> forţa distructivă spontană a mulţimii şi forţa distructivă conştientă a organizaţiei de revoluţionari. Dumneavoastră, domnilor, nu faceţi decât să învinuiţi pe alţii de propriile voastre păcate, căci doar tocmai grupul „Svoboda“ este acela care, introducând <i>în program</i> teroarea, cheamă implicit la crearea unei organizaţii de terorişti; iar o astfel de organizaţie ar abate într-adevăr armata noastră de pe drumul apropierii de mulţime, care, din păcate, nu e încă a noastră, care, din păcate, nu ne întreabă încă sau ne întreabă în prea mică măsură când şi cum să înceapă acţiunile de luptă.</p>', '<p><a id="p34"></a>„Noi vom scăpa din vedere revoluţia însăşi — continuă Nadejdin să sperie „Iskra“ —, după cum am scăpat din vedere recentele evenimente, care ne-au căzut ca o cărămidă în cap“. Pusă în legătură cu cele citate mai sus, această frază ne arată limpede toată absurditatea „punctului de vedere“ deosebit „al ajunului revoluţiei“, <a href="javascript:void(0);" id="n92">[92]</a> născocit de „Svoboda“. „Punctul de vedere“ deosebit se reduce, dacă e să vorbim deschis, la ideea că „acum“ este prea târziu să discutăm şi să facem pregătiri. Dacă este aşa, prea stimate duşman al „literaturismului“, atunci ce nevoie a fost să scrii 132 de pagini de tipar „despre problemele teoriei <a href="javascript:void(0);" id="n93">[93]</a> şi tacticii“? Nu găsiţi că, de vreme ce vorbiţi de „punctul de vedere al ajunului revoluţiei“, ar fi fost mult mai nimerit să scoateţi 132.000 de manifeste conţinând un scurt îndemn: „pe ei!“?</p>', '<p><a id="p35"></a>Cel care riscă mai puţin decât oricine să scape din vedere revoluţia este tocmai acela care pune la baza întregului său program, la baza întregii sale <i>tactici şi</i> a întregii sale <i>munci organizatorice</i> agitaţia politică în rândurile întregului popor, aşa cum face „Iskra“. Oamenii care se ocupă în întreaga Rusie cu toarcerea firelor unei organizaţii ce se întinde de la ziarul central nu numai că n-au scăpat din vedere evenimentele din primăvară, ci, dimpotrivă, ne-au dat posibilitatea de a le prevedea. Ei n-au scăpat din vedere nici demonstraţiile, care sunt descrise în numerele 13 şi 14 <a href="javascript:void(0);" id="n94">[94]</a> ale „Iskrei“: dimpotrivă, au luat parte la ele, dându-şi imediat seama că datoria lor este de a veni în ajutorul ridicării spontane a mulţimii şi ajutând în acelaşi timp, prin intermediul ziarului, pe toţi tovarăşii ruşi să ia cunoştinţă de aceste demonstraţii şi să folosească experienţa lor. Ei nu vor scăpa din vedere, dacă vor fi în viaţă, nici revoluţia, care va cere de la noi, înainte de toate şi mai presus de orice, experienţă în materie de agitaţie, priceperea de a sprijini (de a sprijini în mod social-democrat) orice protest, priceperea de a îndruma mişcarea spontană, ferind-o atât de greşelile prietenilor cât şi de cursele duşmanilor!</p>', '<p><a id="p36"></a>Am ajuns astfel la ultimul considerent care ne face să insistăm în mod deosebit asupra planului unei organizări în jurul unui ziar pe întreaga Rusie cu ajutorul muncii în comun pentru ziarul comun. Numai o astfel de organizare va asigura <i>elasticitatea</i> necesară unei organizaţii social-democrate de luptă, adică capacitatea de a se adapta imediat la condiţiile de luptă cele mai variate şi care se schimbă rapid, priceperea, „pe de o parte, să evite o bătălie în câmp deschis cu un duşman covârşitor prin forţele sale, atunci când şi le-a concentrat într-un singur punct, iar pe de altă parte de a şti să profite de neîndemânarea acestui duşman şi să-l atace în locul şi în momentul când se aşteaptă cel mai puţin“. <a href="javascript:void(0);" id="n95">[95]</a> Ar fi cea mai mare greşeală să construim organizaţia de partid contând numai pe explozii şi pe lupte de stradă sau numai pe „mersul progresiv al luptei mărunte de zi cu zi“. Noi trebuie să ne ducem <i>întotdeauna</i> munca noastră de zi cu zi şi să fim întotdeauna gata la orice, pentru că de cele mai multe ori este aproape imposibil să prevezi succesiunea perioadelor de explozie şi a perioadelor de acalmie, iar în cazurile când acest lucru este posibil, n-am putea folosi această prevedere pentru reconstruirea organizaţiei, căci într-o ţară cu o orânduire absolutistă această succesiune se desfăşoară uimitor de rapid, ea fiind legată câteodată de o singură descindere nocturnă a ienicerilor ţarişti. Nici revoluţia însăşi nu trebuie nicidecum să ne-o închipuim sub forma unui act unic (după cum i se pare, pesemne, lui Nadejdin), ci sub forma câtorva succesiuni rapide de explozii mai mult sau mai puţin violente şi de stări de acalmie mai mult sau mai puţin totală. De aceea principalul conţinut al activităţii organizaţiei noastre de partid, focarul acestei activităţi trebuie să fie o muncă care este şi posibilă şi necesară atât în perioada celei mai puternice explozii cât şi a celei mai depline acalmii, şi anume munca de agitaţie politică, unită în cadrul întregii Rusii, cate să reflecte toate laturile vieţii şi să fie orientată spre masele cele mai largi. Iar munca aceasta <i>nu</i> poate fi <i>concepută</i> în Rusia de astăzi fără un ziar central, care să apară foarte des. Organizaţia care se încheagă de la sine în jurul acestui ziar, organizaţia <i>colaboratorilor</i> lui (în înţelesul larg al cuvântului, adică organizaţia tuturor celor care muncesc la scoaterea lui) va fi o organizaţie gata <i>la orice</i>, începând cu salvarea onoarei, a prestigiului şi a continuităţii partidului în momentele de maximă „asuprire“ a revoluţionarilor, şi sfârşind cu pregătirea, fixarea datei şi înfăptuirea <i>insurecţiei armate a întregului popor</i>.</p>', '<p><a id="p37"></a>Într-adevăr, închipuiţi-vă cazul unei căderi totale într-una sau în câteva localităţi, caz cât se poate de obişnuit la noi. Întrucât nu există o activitate sistematică comună <i>unică</i> în <i>toate</i> organizaţiile locale, aceste căderi sunt adeseori însoţite de întreruperea activităţii pe timp de mai multe luni. Dacă însă ar exista o activitate comună în toate organizaţiile, atunci chiar şi după căderea cea mai masivă, câteva săptămâni de activitate depusă de 2—3 oameni energici ar fi suficiente pentru a lega de centrul comun noile cercuri de tineret, care, după cum se ştie, apar foarte repede chiar şi acum; iar atunci când această activitate comună, care are de suferit de pe urma căderii, se află în văzul tuturor, cercurile noi pot răsări şi pot intra şi mai repede în legătură cu acest centru comun.</p>', '<p><a id="p38"></a>Pe de altă parte, închipuiţi-vă o insurecţie populară. În momentul de faţă, toată lumea este, cred, de acord că trebuie să ne gândim la ea şi să ne pregătim în vederea ei. Dar <i>cum</i> să ne pregătim? Doar nu se va apuca Comitetul Central să numească în toate localităţile agenţi pentru pregătirea insurecţiei! Chiar dacă am avea un Comitet Central, în condiţiile care există astăzi în Rusia, el n-ar obţine absolut nimic prin asemenea numiri. Dimpotrivă, reţeaua de agenţi <a href="javascript:void(0);" id="n96">[96]</a> care se formează de la sine în munca de organizare şi de difuzare a ziarului comun n-ar trebui „să stea şi să aştepte“ lozinca insurecţiei, ci ar desfăşura tocmai o astfel de activitate sistematică care i-ar garanta cele mai multe şanse de succes în caz de insurecţie. Tocmai o astfel de activitate ar întări legăturile atât cu cele mai largi mase de muncitori cât şi cu toate păturile nemulţumite de absolutism, lucru atât de important pentru insurecţie. Tocmai printr-o astfel de activitate s-ar putea forma capacitatea de a aprecia just situaţia politică generală şi, prin urmare, capacitatea de a alege momentul potrivit pentru insurecţie. Tocmai o astfel de activitate ar deprinde <i>toate</i> organizaţiile locale să reacţioneze simultan la aceleaşi probleme, întâmplări şi evenimente politice care frământă întreaga Rusie, să răspundă la aceste „evenimente“ cât se poate de energic, de uniform şi de eficace; or, în fond, „răspunsul“ cel mai energic, cel mai uniform şi cel mai eficace pe care întregul popor îl dă guvernului este insurecţia. În sfârşit, tocmai o astfel de activitate ar deprinde toate organizaţiile revoluţionare din toate colţurile Rusiei să întreţină cele mai permanente şi, în acelaşi timp, mai conspirative legături, care să creeze unitatea <i>efectivă</i> a partidului, iar fără asemenea legături este imposibil ca planul insurecţiei să fie dezbătut în mod colectiv şi în ajunul insurecţiei să se ia măsurile pregătitoare necesare, în privinţa cărora trebuie păstrat cel mai strict secret.</p>', '<p><a id="p39"></a>Într-un cuvânt, „planul unui ziar politic pe întreaga Rusie“ nu numai că nu este o plăsmuire de cabinet a unor oameni molipsiţi de doctrinarism şi de literaturism (cum li se părea acelora care nu l-au aprofundat cum se cuvine), ci, dimpotrivă, este planul cel mai practic pentru a începe din toate părţile şi imediat pregătiri pentru insurecţie, fără a uita în acelaşi timp nici un moment munca necesară de zi cu zi.</p>'],
'idChr': '1.04.05text',
'title': 'V. „Planul“ unui ziar politic pe întreaga Rusie',
'info': 'Ce-i de făcut? (1902)',
},
{'year': '1902',
'image': 'lenin2',
'content': ['<h6 style="text-align: center;"><a id="p0"></a>Încheiere</h6>', '<p><a id="p1"></a>Istoria social-democraţiei ruse se împarte în trei perioade distincte.</p>', '<p><a id="p2"></a>Prima perioadă cuprinde vreo zece ani, aproximativ anii 1884—1894. Aceasta a fost perioada apariţiei şi consolidării teoriei şi a programului social-democraţiei. Adepţii noului curent în Rusia se numărau pe degete. Social-democraţia exista fără o mişcare muncitorească, trecând, în calitate de partid politic, printr-un proces de dezvoltare uterină.</p>', '<p><a id="p3"></a>A doua perioadă cuprinde vreo trei, patru ani, anii 1894—1898. Social-democraţia îşi face apariţia ca mişcare socială, ca un avânt al maselor populare, ca partid politic. Aceasta este perioada de copilărie şi de adolescenţă. Cu iuţeala unei epidemii se răspândeşte în rândurile intelectualilor pasiunea generală pentru lupta împotriva narodnicismului şi pentru activitatea în rândurile muncitorilor, precum şi pasiunea generală a muncitorilor pentru greve. Mişcarea face progrese uriaşe. Majoritatea conducătorilor sunt oameni foarte tineri; ei erau departe de a atinge „vârsta de 35 de ani“, pe care N. Mihailovski o considera un fel de hotar natural. Din pricina tinereţii lor, ei se dovedesc a fi nepregătiţi pentru munca practică şi părăsesc uimitor de repede scena. Dar, în cea mai mare parte, ei au desfăşurat o activitate vastă. Mulţi dintre ei au început să gândească în chip revoluţionar ca narodovolţi. În prima tinereţe aproape toţi s-au închinat, plini de admiraţie, în faţa eroilor terorii. Pentru a se elibera de farmecul exercitat de această tradiţie eroică a fost nevoie de luptă şi de ruptura cu oamenii care ţineau cu orice preţ să rămână credincioşi curentului „Narodnaia volea“ şi pentru care tinerii social-democraţi aveau o înaltă consideraţie. Lupta îi silea să înveţe, să citească literatura ilegală a tuturor curentelor, să studieze foarte serios problemele narodnicismului legal. Social-democraţii formaţi în această luptă intrau în mişcarea muncitorească fără a uita „nici un moment“ nici de teoria marxismului, a cărei lumină strălucitoare s-a răsfrânt asupra lor, nici de sarcina de a doborî absolutismul. Înfiinţarea partidului, în primăvara anului 1898, a fost cea mai de seamă şi în acelaşi timp <i>cea din urmă</i> acţiune a social-democraţilor din această perioadă.</p>', '<p><a id="p4"></a>A treia perioadă este pregătită, după cum am văzut, în 1897 şi ia definitiv locul perioadei a doua în 1898 (1898—?). Aceasta este o perioadă de disensiuni ideologice, de destrămare, de oscilări. În timpul adolescenţei i se schimbă omului vocea. Şi social-democraţiei din această perioadă a început să i se schimbe vocea, a început să sune fals — pe de o parte în operele d-lor Struve şi Prokopovici, Bulgakov şi Berdeaev, pe de altă parte la V. I—n şi la R.M., la B. Kricevski şi Martînov. Dar cei care erau dezbinaţi şi mergeau înapoi erau numai conducătorii: mişcarea continua să crească şi să facă paşi uriaşi înainte. Lupta proletară cuprindea noi pături de muncitori şi se răspândea în toată Rusia, influenţând în acelaşi timp indirect şi asupra înviorării spiritului democratic în rândurile studenţimii şi ale altor pături ale populaţiei. Dar conştiinţa conducătorilor a capitulat în faţa amploarei şi forţei avântului spontan; în rândurile social-democraţilor precumpănea acum altă generaţie, o generaţie de militanţi care s-au format aproape exclusiv pe baza literaturii marxiste „legale“, iar această literatură era cu atât mai insuficientă, cu cât spontaneitatea masei reclama din partea lor un grad mai înalt de conştiinţă. Conducătorii nu numai că rămâneau în urmă atât din punct de vedere teoretic („libertatea criticii“) cât şi din punct de vedere practic („metode primitive de muncă“), dar încercau să-şi apere starea de înapoiere prin tot felul de argumente emfatice. Şi brentaniştii în literatura legală şi codiştii în cea ilegală au coborât social-democratismul la nivelul trade-unionismului. Programul „Credo“-ului a început să fie înfăptuit mai ales atunci când „metodele primitive de muncă“ ale social-democraţilor au dus la o înviorare a curentelor revoluţionare nesocial-democrate.</p>', '<p><a id="p5"></a>Şi dacă cititorul îmi va reproşa că m-am ocupat prea pe larg de o „Rabocee Delo“ oarecare, îi voi răspunde: „Rabocee Delo“ a căpătat o însemnătate „istorică“ pentru că a oglindit în chipul cel mai plastic „spiritul“ acestei a treia perioade. <a href="javascript:void(0);" id="n97">[97]</a> Nu consecventul R.M., ci nestatornicii Kricevski şi Martînov şi cei de o seamă cu ei puteau să exprime în modul cel mai pregnant confuzia şi oscilările, înclinarea de a face concesii şi „criticii“, şi „economismului“, şi terorismului. Nu dispreţul suveran pentru practică manifestat de vreun adorator oarecare al „absolutului“ este caracteristic pentru această perioadă, ci tocmai îmbinarea practicismului mărunt cu o totală nepăsare faţă de teorie. Eroii acestei perioade se dedau nu atât la negarea directă a „vorbelor mari“, cât la vulgarizarea lor: socialismul ştiinţific a încetat de a mai fi o teorie revoluţionară unitară şi s-a transformat într-un mişmaş diluat „după plac“, cu vorbărie extrasă din orice nou manual german; lozinca „luptei de clasă“ nu a constituit un imbold pentru o activitate tot mai largă, tot mai energică, ci a servit ca un mijloc de liniştire, căci „lupta economică este în mod indisolubil legată de lupta politică“; ideea de partid nu a servit drept îndemn la crearea unei organizaţii combative de revoluţionari, ci a justificat un fel de „birocratism revoluţionar“ şi un joc copilăresc de-a formele „democratice“.</p>', '<p><a id="p6"></a>Când va lua sfârşit perioada a treia şi va începe cea de-a patra (pe care, în orice caz, o prevestesc numeroase indicii) — nu ştim. Din domeniul istoriei, noi trecem aci în domeniul prezentului, în parte în cel al viitorului. Dar suntem ferm convinşi că perioada a patra va duce la consolidarea marxismului militant, că social-democraţia rusă va ieşi din criză întărită şi maturizată, că „în locul“ ariergărzii de oportunişti va veni detaşamentul cu adevărat de avangardă al clasei celei mai revoluţionare.</p>', '<p><a id="p7"></a>Ca un îndemn la această „înlocuire“ şi rezumând toate cele expuse mai sus, la întrebarea ce-i de făcut? putem da un răspuns scurt:</p>', '<p class="noind" style="text-align: center;"><a id="p8"></a>Să lichidăm perioada a treia.\r\n</p>'],
'idChr': '1.04.06text',
'title': 'Încheiere',
'info': 'Ce-i de făcut? (1902)',
},
{'year': '1904',
'image': 'lenin2',
'content': ['<table style="margin-left: auto; margin-right: auto;"><a id="p0"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p1"></a>Câteva cuvinte despre dialectică.<br/>Două revoluţii</p>', '<p><a id="p2"></a>Aruncând o privire de ansamblu asupra dezvoltării crizei din partidul nostru, ne convingem lesne că, cu mici excepţii, elementele componente fundamentale ale celor două tabere în luptă au rămas tot timpul aceleaşi. Aceasta a fost o luptă între aripa revoluţionară şi aripa oportunistă a partidului nostru. Dar această luptă a trecut prin cele mai felurite stadii, şi o cunoaştere precisă a particularităţilor fiecăruia dintre ele este indispensabilă pentru oricine vrea să se orienteze în vasta literatură deja acumulată, în noianul de referiri fragmentare, de citate smulse din context, de acuzaţii etc. etc.</p>', '<p><a id="p3"></a>Să enumerăm stadiile principale, care se deosebesc în chip vădit unele de altele: 1) Controversa în jurul § 1 din statut. O luptă pur ideologică în jurul principiilor fundamentale de organizare. Plehanov şi cu mine suntem în minoritate. Martov şi Akselrod propun o formulare oportunistă şi se trezesc în braţele oportuniştilor. 2) Scindarea organizaţiei „Iskrei“ în problema listelor de candidaţi pentru C.C.: Fomin sau Vasiliev în grupul de cinci, Troţki sau Travinski în grupul de trei. Plehanov şi cu mine câştigăm de partea noastră majoritatea (nouă contra şapte), — în parte, datorită tocmai faptului că în problema § 1 am fost în minoritate. Coaliţia lui Martov cu oportuniştii a confirmat în fapt toate temerile pe care mi le inspirase incidentul cu Comitetul de organizare. 3) Continuarea dezbaterilor asupra unor prevederi de amănunt ale statutului. Martov este din nou salvat de oportunişti. Noi suntem din nou în minoritate şi apărăm drepturile minorităţii în instituţiile centrale. 4) Cei şapte ultraoportunişti părăsesc congresul. Noi ajungem să fim în majoritate şi învingem în alegeri coaliţia (minorităţii iskriste cu „mlaştina“ şi cu antiiskriştii). Martov şi Popov refuză să facă parte din grupurile noastre de trei. 5) Ciorovăiala de după congres în jurul cooptării. Dezmăţul conduitei anarhiste şi al frazeologiei anarhiste. Elementele cele mai inconsecvente şi mai nestatornice din rândurile „minorităţii“ capătă preponderenţă. 6) Pentru a evita o sciziune, Plehanov trece la politica „kill with kindness“. „Minoritatea“ se instalează în redacţia Organului Central şi în Consiliu şi atacă din răsputeri Comitetul Central. Ciorovăiala continuă să domine totul. 7) Primul atac împotriva Comitetului Central este respins. Ciorovăiala pare a începe să se potolească întrucâtva. Devine posibilă discutarea relativ calmă a două probleme pur ideologice care frământă adânc partidul: a) ce semnificaţie politică are şi cum se explică din punct de vedere politic acea împărţire a partidului în „majoritate“ şi „minoritate“ care s-a produs la Congresul al II-lea şi care a înlocuit toate împărţirile vechi? b) ce semnificaţie principială are noua poziţie a noii „Iskre“ în problema organizatorică?</p>', '<p><a id="p4"></a>Fiecare din aceste stadii se caracterizează prin conjunctura esenţialmente diferită a luptei şi prin scopul nemijlocit al atacului; fiecare stadiu reprezintă, ca să zicem aşa, o bătălie izolată în cadrul unei campanii militare. Fără o studiere a condiţiilor concrete ale fiecărei bătălii nu se poate înţelege nimic din lupta noastră. Studiindu-le, vedem clar că dezvoltarea urmează într-adevăr calea dialectică, calea contradicţiilor: minoritatea devine majoritate, majoritatea minoritate; fiecare tabără trece de la apărare la atac şi de la atac la apărare; punctul de plecare al luptei ideologice (§ 1) „este negat“ şi cedează locul unei ciorovăieli care domină totul; <a href="javascript:void(0);" id="n98">[98]</a> după aceea însă începe „negarea negaţiei“ şi, „învoindu-ne“, de bine de rău, în instituţiile centrale, cu nevasta pe care ne-a hărăzit-o soarta, revenim la punctul de plecare, la lupta pur ideologică, cu deosebirea că între timp această „teză“ a fost îmbogăţită cu toate rezultatele „antitezei“ şi s-a transformat într-o sinteză mai înaltă, când greşeala izolată, întâmplătoare, comisă în legătură cu § 1 devine un cvasisistem de concepţii oportuniste în problema organizatorică, iar legătura acestui fenomen cu împărţirea fundamentală a partidului nostru în aripă revoluţionară şi aripă oportunistă devine din ce în ce mai evidentă pentru toată lumea. Într-un cuvânt, nu numai orzul creşte potrivit dialecticii lui Hegel, dar şi social-democraţii ruşi se luptă între ei tot potrivit dialecticii lui Hegel.</p>', '<p><a id="p5"></a>Dar marea dialectică hegeliană, pe care marxismul a preluat-o după ce a pus-o în picioare, nu trebuie confundată niciodată cu metoda vulgară a justificării zigzagurilor acelor oameni politici care dezertează din aripa revoluţionară a partidului şi trec în aripa lui oportunistă, cu maniera vulgară de a pune în aceeaşi oală declaraţii izolate, momente izolate ale dezvoltării diferitelor stadii ale unui proces unic. Adevărata dialectică nu justifică greşelile personale; ea studiază cotiturile inevitabile, demonstrând, pe baza unei analize cât mai amănunţite a dezvoltării în toate formele ei concrete, caracterul inevitabil al acestor cotituri. Teza fundamentală a dialecticii este: nu există adevăr abstract, adevărul este întotdeauna concret... Adăugăm, de asemenea, că această mare dialectică hegeliană nu trebuie confundată cu vulgara înţelepciune practică care şi-a găsit expresia în proverbul italian: mettere la coda dove non va il capo (să-ţi bagi coada unde nu intră capul).</p>', '<p><a id="p6"></a>Bilanţul dezvoltării dialectice a luptei din partidul nostru se reduce la două revoluţii. Congresul partidului a fost o adevărată revoluţie, cum remarcă pe bună dreptate tov. Martov în broşura sa „Încă o dată în minoritate“. Au dreptate şi amatorii de spirite din rândurile minorităţii care spun: lumea progresează prin revoluţii, ei bine, am făcut şi noi o revoluţie! Ei au făcut într-adevăr o revoluţie în perioada de după congres; e adevărat de asemenea că, în general vorbind, lumea progresează prin revoluţii. Dar această maximă generală nu defineşte încă semnificaţia concretă a fiecărei revoluţii concrete: există şi revoluţii care seamănă a reacţiune, ca să parafrazăm expresia de neuitat a neuitatului tov. Mahov. Pentru a stabili dacă cutare sau cutare revoluţie concretă a împins „lumea“ (partidul nostru) înainte sau înapoi trebuie să ştim dacă aripa revoluţionară a partidului sau cea oportunistă a fost forţa reală care a săvârşit revoluţia, trebuie să ştim dacă luptătorii au fost însufleţiţi de principii revoluţionare sau de principii oportuniste.</p>', '<p><a id="p7"></a>Congresul partidului nostru a fost în felul său un fenomen unic, fără precedent în întreaga istorie a mişcării revoluţionare ruse. Pentru prima oară un partid revoluţionar conspirativ a reuşit să iasă din bezna ilegalităţii la lumina zilei, arătând tuturor întreaga desfăşurare şi deznodământul luptei interne din partidul nostru, întreaga fizionomie a partidului nostru — precum şi a fiecăreia dintre părţile lui cât de cât vizibile — în problemele programului, ale tacticii şi ale organizării. Pentru prima oară am reuşit să ne eliberăm de tradiţiile indisciplinei proprii spiritului de cerc, de tradiţiile filistinismului revoluţionar, şi să adunăm laolaltă zeci de grupuri dintre cele mai diferite, adesea crâncen învrăjbite între ele, legate exclusiv prin forţa ideii şi hotărâte (în principiu hotărâte) să sacrifice orice fel de particularism şi de autonomie de grup în folosul marelui întreg — <i>partidul</i>, pe care pentru prima oară îl creăm în fapt. Dar în politică sacrificiile nu se fac uşor; ele se obţin prin luptă. Lupta pentru dizolvarea organizaţiilor nu putea să nu fie extrem de îndârjită. Vântul proaspăt al luptei libere, deschise, s-a transformat într-o vijelie. Această vijelie a măturat — şi e foarte bine că a măturat! — rămăşiţele de orice fel ale tuturor intereselor, sentimentelor şi tradiţiilor de cerc, fără nici o excepţie, creând pentru întâia oară adevărate organe conducătoare de partid.</p>', '<p><a id="p8"></a>Dar una-i să te numeşti, alta-i să fii. Una e să sacrifici în principiu spiritul de cerc în folosul partidului şi alta e să renunţi la propriul tău cerc. Vântul proaspăt s-a dovedit a fi prea proaspăt pentru aceia care se obişnuiseră cu aerul închis al filistinismului. „Partidul n-a fost în stare să-şi suporte primul congres“, cum a spus pe bună dreptate (dar fără să vrea) tov. Martov în broşura sa „Încă o dată în minoritate“. Resentimentul pe care l-a provocat dizolvarea organizaţiilor a fost prea puternic. Vijelia năprasnică a stârnit din adâncuri tot mâlul adunat pe fundul albiei în care curge torentul partidului nostru, şi acest mâl şi-a luat revanşa. Vechiul şi ruginitul spirit de cerc a biruit spiritul de partid, încă tânăr. Înfrântă pe toată linia, aripa oportunistă a partidului, întărindu-şi forţele cu întâmplătoarea captură akimovistă, a reuşit — vremelnic, desigur — să pună în minoritate aripa revoluţionară.</p>', '<p><a id="p9"></a>Rezultatul a fost noua „Iskră“, nevoită să dezvolte şi să adâncească greşeala pe care redactorii ei au comis-o la congresul partidului. Vechea „Iskră“ propaga adevărurile luptei revoluţionare. Noua „Iskră“ propovăduieşte banala maximă a înţelepciunii practice cotidiene: fii conciliant şi învoieşte-te cu toată lumea. Vechea „Iskră“ a fost organul ortodoxismului militant. Noua „Iskră“ ne oferă o recrudescenţă a oportunismului, — mai ales în problemele organizatorice. Vechea „Iskră“ a binemeritat onoarea de a fi detestată atât de oportuniştii ruşi, cât şi de cei din Europa occidentală. Noua „Iskră“ „s-a cuminţit“ şi în curând nu-i va mai fi ruşine de laudele cu care o copleşesc ultraoportuniştii. Vechea „Iskră“ mergea neabătut spre ţel; la ea vorba nu se despărţea de faptă. La noua „Iskră“ falsitatea lăuntrică a propriei sale poziţii duce în mod inevitabil la ipocrizie politică, independent chiar de voinţa şi de conştiinţa cuiva, oricare ar fi el. Ea tună şi fulgeră împotriva spiritului de cerc, pentru a camufla victoria spiritului de cerc asupra spiritului de partid. Ea condamnă în mod fariseic sciziunea, ca şi cum într-un partid cât de cât organizat, care-şi merită cât de cât numele, s-ar putea imagina împotriva sciziunii un alt mijloc în afară de supunerea minorităţii faţă de majoritate. Ea proclamă necesitatea de a se ţine seama de opinia publică revoluţionară şi, ascunzând laudele Akimovilor, se îndeletniceşte cu meschine bârfeli împotriva comitetelor aripii revoluţionare a partidului. <a href="javascript:void(0);" id="n99">[99]</a> Ce ruşine! Cum au dezonorat ei vechea noastră „Iskră“!</p>', '<p><a id="p10"></a>Un pas înainte, doi paşi înapoi... Asta se întâmplă şi în viaţa indivizilor, şi în istoria naţiunilor, şi în dezvoltarea partidelor. Acela care s-ar îndoi o singură clipă măcar de triumful inevitabil şi deplin al principiilor social-democraţiei revoluţionare, al organizării proletare şi al disciplinei de partid ar da dovadă de o laşitate de neiertat. Avem deja foarte mari cuceriri; trebuie să luptăm mai departe, fără a ne lăsa descurajaţi de insuccese; trebuie să luptăm în mod consecvent, respingând cu dispreţ metodele filistine ale ciorovăielii de cerc, făcând tot ce ne stă în putinţă pentru a păstra unitara legătură de partid a tuturor social-democraţilor din Rusia, legătură creată cu preţul atâtor eforturi, şi străduindu-ne ca printr-o muncă perseverentă şi sistematică să facem ca toţi membrii partidului, şi în special muncitorii, să cunoască pe de-a-ntregul şi să înţeleagă temeinic îndatoririle membrilor de partid, lupta care a avut loc la Congresul al II-lea al partidului, toate cauzele şi peripeţiile divergenţelor noastre, rolul funest al oportunismului, care şi în domeniul problemelor organizatorice cedează tot atât de neputincios în faţa mentalităţii burgheze, îşi însuşeşte într-un mod tot atât de necritic punctul de vedere al democraţiei burgheze şi toceşte tot atât de perseverent ascuţişul armei luptei de clasă a proletariatului ca şi în domeniul programului nostru şi al tacticii noastre.</p>', '<p><a id="p11"></a>În lupta pentru cucerirea puterii, proletariatul nu are altă armă în afară de organizare. Dezbinat de concurenţa anarhică care domneşte în societatea burgheză, strivit de povara muncii silite pe care o prestează în folosul capitalului, împins mereu „la fund“, în prăpastia mizeriei negre, a abrutizării şi degenerării, proletariatul poate deveni — şi va deveni în mod inevitabil — o forţă de neînvins numai datorită faptului că unirea lui ideologică pe baza principiilor marxismului este consolidată de unitatea materială a organizării, care, unind strâns milioane de oameni ai muncii, făureşte armata clasei muncitoare. În faţa acestei armate nu va rezista nici puterea şubrezită a absolutismului rus, nici puterea din ce în ce mai şubredă a capitalului internaţional. Această armată îşi va strânge tot mai mult rândurile, în pofida oricăror zigzaguri şi oricăror paşi înapoi, în pofida frazeologiei oportuniste a girondinilor social-democraţiei contemporane, în pofida laudelor pline de mulţumire de sine aduse înapoiatului spirit de cerc, în pofida poleielii de paradă şi a zarvei anarhismului de <i>intelectual</i>.\r\n</p>'],
'idChr': '1.05text',
'title': '',
'info': 'Un pas înainte, doi paşi înapoi (1904)',
},
{'year': '1905',
'image': 'lenin2',
'content': ['<h6 style="text-align: center;"><a id="p0"></a>Prefaţă</h6>', '<p><a id="p1"></a>Într-un moment revoluţionar este foarte greu să mergi în pas cu evenimentele, care oferă extraordinar de mult material nou pentru aprecierea lozincilor tactice ale partidelor revoluţionare. Broşura de faţă a fost scrisă înainte de evenimentele de la Odesa. <a href="javascript:void(0);" id="n100">[100]</a> Noi am mai arătat, în ziarul „Proletarii“ (nr. 9, „Revoluţia ne învaţă“), că aceste evenimente i-au silit chiar şi pe social-democraţii care au creat teoria răscoalei-proces şi care erau împotriva propagandei pentru aducerea la putere a unui guvern revoluţionar provizoriu să treacă, sau să înceapă să treacă, în mod efectiv de partea oponenţilor lor. Revoluţia ne învaţă, fără îndoială, cu o repeziciune şi cu o temeinicie care par de necrezut în epocile de evoluţie politică paşnică. Şi, ceea ce este deosebit de important, ea învaţă nu numai pe conducători, ci şi masele.</p>', '<p><a id="p2"></a>Nu încape nici o îndoială că revoluţia va face ca masele muncitoreşti din Rusia să înveţe social-democratismul. Ea va confirma în mod efectiv programul şi tactica social-democraţiei, arătând care este adevărata natură a diferitelor clase sociale, dezvăluind caracterul burghez al democraţiei noastre şi adevăratele tendinţe ale ţărănimii, care este revoluţionară în spirit burghezo-democratic, dar care ascunde în sine nu ideea „socializării“, ci o nouă luptă de clasă, între burghezia ţărănească şi proletariatul agricol. Vechile iluzii ale vechiului narodnicism, care transpar cu atâta claritate, de pildă, în proiectul de program al „partidului socialist-revoluţionar“, şi în problema dezvoltării capitalismului în Rusia, şi în problema democratismului „societăţii“ <a href="javascript:void(0);" id="n101">[101]</a> noastre, şi în problema importanţei pe care ar avea-o succesul deplin al unei răscoale ţărăneşti, toate aceste iluzii vor fi spulberate fără cruţare şi în mod definitiv de revoluţie. Revoluţia va fi pentru prima oară, pentru diferitele clase, un adevărat botez politic. Aceste clase vor ieşi din revoluţie cu o anumită fizionomie politică, care se va oglindi nu numai în programele şi în lozincile tactice ale ideologilor lor, ci şi în acţiunile politice deschise ale maselor.</p>', '<p><a id="p3"></a>Nu încape îndoială că revoluţia ne va învăţa pe noi şi va face ca şi masele populare să înveţe. Dar chestiunea care se pune acum pentru un partid politic angajat în luptă este dacă vom şti să facem în aşa fel ca şi revoluţia să înveţe ceva de la noi, dacă vom şti să folosim justeţea teoriei noastre social-democrate şi legătura noastră cu proletariatul, singura clasă consecvent revoluţionară, pentru a imprima revoluţiei un caracter proletar, pentru a o împinge, în mod efectiv şi nu numai cu vorba, până la victoria adevărată, decisivă, pentru a paraliza nestatornicia, inconsecvenţa şi încercările de trădare ale burgheziei democratice.</p>', '<p><a id="p4"></a>Toate eforturile noastre trebuie îndreptate spre atingerea acestui ţel. Dar atingerea acestui ţel depinde, pe de o parte, de justeţea cu care apreciem situaţia politică, de caracterul just al lozincilor noastre tactice, iar pe de altă parte de felul cum vor fi sprijinite aceste lozinci de forţa de luptă reală a maselor muncitoreşti. Toată munca obişnuită, regulată, curentă a tuturor organizaţiilor şi grupurilor partidului nostru — muncă de propagandă, de agitaţie şi de organizare — este îndreptată spre întărirea şi lărgirea legăturilor cu masele. Această muncă este întotdeauna necesară, dar într-un moment revoluţionar ea poate, mai puţin ca oricând, să fie socotită îndestulătoare. Într-un asemenea moment, clasa muncitoare tinde în mod instinctiv spre o acţiune revoluţionară deschisă, şi noi trebuie să ştim să definim în mod just sarcinile acestei acţiuni, pentru a face apoi ca ele să fie cunoscute şi înţelese pe scară cât mai largă. Nu trebuie să uităm că pesimismul curent, în ce priveşte legăturile noastre cu masele ascunde azi, în foarte dese cazuri, idei burgheze cu privire la rolul care revine proletariatului în revoluţie. Va trebui, fără îndoială, să depunem încă multe, multe eforturi în direcţia educării şi organizării clasei muncitoare, dar toată problema care se pune astăzi este de a şti unde trebuie să se afle, sub raport politic, principalul centru de greutate al acestei educaţii şi al acestei organizări: în sindicate şi în asociaţiile legale, sau în insurecţia armată, în crearea unei armate revoluţionare şi a unui guvern revoluţionar? Şi într-un caz şi în celălalt, clasa muncitoare îşi face educaţia şi se organizează. Şi educaţia şi organizarea îi sunt, fireşte, necesare. Dar acum, în actuala revoluţie, totul se reduce la a şti unde trebuie să se afle centrul de greutate al educării şi organizării clasei muncitoare: în sindicate şi în asociaţiile legale, sau în insurecţia armată, în crearea unei armate revoluţionare şi a unui guvern revoluţionar?</p>', '<p><a id="p5"></a>Deznodământul revoluţiei depinde de faptul dacă clasa muncitoare va juca rolul de secundant al burgheziei, puternic prin asaltul pe care-l dă împotriva absolutismului, dar neputincios din punct de vedere politic, ori rolul de conducător al revoluţiei populare.</p>', '<table style="margin-left: auto; margin-right: auto;"><a id="p6"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '1.06.01text',
'title': 'Prefaţă',
'info': 'Două tactici ale social-democraţiei în revoluţia democratică (1905)',
},
{'year': '1905',
'image': 'lenin2',
'content': ['<h6 style="text-align: center;"><a id="p0"></a>Din care parte este ameninţat proletariatul de pericolul de a se pomeni cu mâinile legate în lupta împotriva burgheziei inconsecvente?</h6>', '<p><a id="p1"></a>Marxiştii sunt absolut convinşi că revoluţia rusă va avea un caracter burghez. Ce înseamnă asta? Înseamnă că transformările democratice ale regimului politic şi transformările social-economice, care au devenit o necesitate pentru Rusia, nu numai că nu înseamnă, ca atare, o subminare a capitalismului, o subminare a dominaţiei burgheziei, dar, dimpotrivă, pentru prima oară ele vor curăţa cu adevărat terenul pentru o dezvoltare largă şi rapidă, europeană şi nu asiatică a capitalismului; pentru prima oară ele vor face posibilă dominaţia burgheziei ca clasă. Socialiştii-revoluţionarî nu pot să înţeleagă această idee, pentru că ei nu cunosc cele mai elementare legi de dezvoltare ale producţiei de mărfuri şi ale producţiei capitaliste, nu văd că nici chiar o victorie deplină a unei răscoale ţărăneşti, nici chiar o reîmpărţire a întregului pământ în interesul ţărănimii şi potrivit dorinţelor ei („împărţirea pământurilor“ sau ceva asemănător), nu va distruge cât de cât capitalismul, ci, dimpotrivă, va da un impuls dezvoltării lui şi va grăbi diferenţierea de clasă în înseşi rândurile ţărănimii. Neînţelegerea acestui adevăr face din socialiştii-revoluţionari nişte ideologi inconştienţi ai micii burghezii. Sublinierea acestui adevăr are, pentru social-democraţie, o importanţă uriaşă, nu numai teoretică, dar şi practic-politică, căci de aici decurge obligaţia pentru partidul proletariatului de a păstra, în mişcarea „general-democratică“ actuală, o deplină independenţă de clasă.</p>', '<p><a id="p2"></a>Dar de aici nu rezultă câtuşi de puţin că revoluţia <i>democratică</i> (burgheză prin conţinutul ei social-economic) nu prezintă un <i>foarte mare</i> interes pentru proletariat. De aici nu rezultă câtuşi de puţin că revoluţia democratică n-ar putea să capete o formă avantajoasă mai ales pentru marele capitalist, pentru magnatul financiar şi pentru moşierul „luminat“, cât şi una avantajoasă pentru ţăran şi pentru muncitor.</p>', '<p><a id="p3"></a>Neoiskriştii înţeleg cu totul greşit sensul şi semnificaţia categoriei: revoluţie burgheză. Raţionamentele lor sunt în permanenţă străbătute de ideea că o revoluţie burgheză nu poate aduce decât ceea ce e avantajos burgheziei. Or, nu e nimic mai greşit decât această idee. Revoluţia burgheză este o revoluţie care nu iese din cadrul orânduirii burgheze, adică din cadrul orânduirii social-economice capitaliste. Revoluţia burgheză exprimă nevoile dezvoltării capitalismului, şi nu numai că nu distruge temeliile lui, dar, dimpotrivă, le lărgeşte şi le adânceşte. De aceea această revoluţie nu exprimă numai interesele clasei muncitoare, ci şi pe acelea ale întregii burghezii. Dat fiind că în regimul capitalist dominaţia burgheziei asupra clasei muncitoare este inevitabilă, se poate spune, pe bună dreptate, că revoluţia burgheză nu exprimă atât interesele proletariatului, cât pe acelea ale burgheziei. Dar este cu totul absurdă ideea că revoluţia burgheză n-ar exprima deloc interesele proletariatului. Această idee absurdă se reduce sau la străvechea teorie narodnicistă, potrivit căreia revoluţia burgheză e in contrazicere cu interesele proletariatului, şi, ca atare, n-avem nevoie de libertatea politică burgheză, sau la anarhism, care respinge orice participare a proletariatului la politica burgheză, la revoluţia burgheză, la parlamentarismul burghez. Din punct de vedere teoretic, a admite o asemenea idee înseamnă a da uitării nişte teze elementare ale marxismului, care arată că dezvoltarea capitalismului pe baza producţiei de mărfuri e inevitabilă. Marxismul ne învaţă că, pe o anumită treaptă de dezvoltare, societatea care e bazată pe producţia de mărfuri şi care se află în relaţii de schimb cu naţiunile capitaliste civilizate trebuie să apuce ea însăşi, în mod inevitabil, calea capitalismului. Marxismul a pus capăt în mod irevocabil aiurelilor debitate de narodnici şi de anarhişti, potrivit cărora Rusia, de pildă, ar putea să evite dezvoltarea capitalistă, să iasă din capitalism sau să sară peste el pe o altă cale decât aceea a luptei de clasă desfăşurate pe terenul şi în cadrul acestui capitalism.</p>', '<p><a id="p4"></a>Toate aceste teze ale marxismului au fost dovedite şi răzdovedite în toate amănuntele, atât pe plan general cât şi în special în ce priveşte Rusia. Or, din aceste teze reiese că ideea de a căuta salvarea clasei muncitoare altundeva decât în dezvoltarea mai departe a capitalismului este <i>reacţionară</i>. În ţări ca Rusia, clasa muncitoare suferă nu atât din cauza capitalismului, cât din cauza insuficientei lui dezvoltări. De aceea clasa muncitoare este <i>fără doar şi poate interesată</i> într-o dezvoltare cât mai largă, mai liberă şi mai rapidă a capitalismului. Pentru clasa muncitoare este, fără îndoială, <i>avantajos</i> să fie înlăturate toate rămăşiţele trecutului care împiedică o dezvoltare largă, liberă şi rapidă a capitalismului. Revoluţia burgheză este tocmai o revoluţie care înlătură în modul cel mai hotărât rămăşiţele trecutului, rămăşiţele iobăgiei (din aceste rămăşiţe face parte nu numai absolutismul, ci şi monarhia) şi care asigură cel mai bine o dezvoltare cât mai largă, mai liberă şi mai rapidă a capitalismului.</p>', '<p><a id="p5"></a>De aceea revoluţia <i>burgheză este, în cel mai înalt grad, avantajoasă proletariatului</i>. Ea este <i>absolut</i> necesară pentru interesele proletariatului. Cu cât revoluţia burgheză va fi mai completă şi mai hotărâtă, cu cât ea va fi mai consecventă cu atât lupta proletariatului împotriva burgheziei, pentru socialism, va avea mai multe şanse de izbândă. Numai unor oameni lipsiţi de cele mai elementare cunoştinţe de socialism ştiinţific poate să li se pară nouă sau ciudată, paradoxală această concluzie. Or, din această concluzie rezultă, între altele, teza că, <i>într-un anumit sens</i>, revoluţia burgheză este <i>mai avantajoasă</i> pentru proletariat decât pentru burghezie. Iată în ce sens anume este neîndoielnică această teză: este în avantajul burgheziei să se sprijine pe unele rămăşiţe ale trecutului împotriva proletariatului, de pildă pe monarhie, pe armata permanentă etc. Pentru burghezie este avantajos ca revoluţia burgheză să nu măture cu prea multă hotărâre toate rămăşiţele trecutului, ci să mai lase unele dintre ele, cu alte cuvinte ca această revoluţie să nu fie pe deplin consecventă, să nu meargă până la capăt, să nu fie hotărâtă şi necruţătoare. Această idee, social-democraţii o exprimă adeseori într-un mod oarecum diferit, spunând că burghezia se trădează pe sine însăşi, că ea trădează cauza libertăţii, că nu este capabilă de democratism consecvent. Pentru burghezie este mai avantajos ca transformările necesare în direcţia burghezo-democratică să fie înfăptuite mai încet, mai treptat, cu mai multă prudenţă, cu mai puţină hotărâre, pe calea reformelor, iar nu pe calea revoluţiei; ca aceste transformări să fie cât mai prudente în ce priveşte „respectabilele“ instituţii iobăgiste (de felul monarhiei); ca ele să dezvolte cât mai puţin activitatea, spiritul de iniţiativă şi energia revoluţionară a poporului de jos, adică a ţărănimii şi, mai ales, a muncitorilor, căci altminteri muncitorilor le va fi cu atât mai uşor „să mute arma de pe un umăr pe celălalt“, cum spun francezii, adică să îndrepte împotriva burgheziei însăşi armele pe care le vor primi de la revoluţia burgheză, libertatea pe care le-o va da ea, instituţiile democratice ivite pe terenul pe care ea îl va curăţa de iobăgism.</p>', '<p><a id="p6"></a>Dimpotrivă, pentru clasa muncitoare este mai avantajos ca transformările necesare în direcţia burghezo-democratică să se înfăptuiască nu pe cale reformistă, ci neapărat pe cale revoluţionară, căci calea reformelor este calea amânărilor, a tărăgănelilor, a morţii lente şi chinuitoare a părţilor putrede ale organismului naţional. De pe urma acestei putreziri suferă, înainte de toate şi mai mult decât oricine, proletariatul şi ţărănimea. Calea revoluţionară este calea operaţiei rapide şi mai puţin dureroase pentru proletariat; este calea îndepărtării directe a părţilor în putrefacţie, calea celor mai mici concesii şi menajamente faţă de monarhie şi de instituţiile ei respective, ticăloase, respingătoare şi putrede, care otrăvesc aerul cu miasmele lor.</p>', '<p><a id="p7"></a>Iată de ce, nu numai rigorile cenzurii, nu numai teama autorităţilor determină presa noastră burghezo-liberală să deplângă eventualitatea unei căi revoluţionare, să se teamă de revoluţie, îl sperie pe ţar cu revoluţia, este preocupată de evitarea revoluţiei, se linguşeşte şi face temeneli în speranţa că va obţine niscai reforme lamentabile, menite să-i servească drept punct de plecare pe calea reformelor. Acesta este punctul de vedere nu numai al unor publicaţii ca „Russkie Vedomosti“, „Sîn Otecestva“, „Naşa Jizn“, „Naşi Dni“, dar şi al ilegalei, liberei „Osvobojdenie“. <a href="javascript:void(0);" id="n102">[102]</a> Însăşi situaţia burgheziei ca clasă în societatea capitalistă o face, în mod inevitabil, să dea dovadă de inconsecvenţă în revoluţia democratică. Însăşi situaţia proletariatului ca clasă îl face să fie un democrat consecvent. Burghezia priveşte înapoi, temându-se de progresul democratic, care ameninţă cu o întărire a proletariatului. Proletariatul n-are altceva de pierdut decât lanţurile, dar va câştiga cu ajutorul democratismului lumea întreagă. De aceea, cu cât revoluţia burgheză este mai consecventă în transformările ei democratice, cu atât se mărgineşte mai puţin la ceea ce este avantajos numai pentru burghezie. Cu cât este mai consecventă, cu atât asigură mai multe avantaje proletariatului şi ţărănimii în revoluţia democratică.</p>', '<p><a id="p8"></a>Marxismul nu-l învaţă pe proletar să se îndepărteze de revoluţia burgheză, să aibă o atitudine indiferentă faţă de ea, să lase burgheziei conducerea în această revoluţie, ci, dimpotrivă, îl îndeamnă să participe cu toată energia şi să lupte cu toată hotărârea pentru a impune democratismul proletar consecvent, pentru a împinge revoluţia până la capăt. Noi nu putem să ieşim din cadrul burghezo-democratic al revoluţiei ruse, dar putem să lărgim într-o măsură enormă acest cadru, putem şi trebuie să luptăm în limitele fixate de acest cadru, pentru interesele proletariatului, pentru nevoile lui imediate şi pentru condiţii care să permită pregătirea forţelor lui în vederea viitoarei victorii depline. Există democraţie burgheză şi democraţie burgheză. Şi monarhistul din zemstvă, adept al creării unei camere superioare, care „cere“ introducerea votului universal, iar pe ascuns, în surdină, încheie tranzacţie cu ţarismul pentru acordarea unei constituţii ciuntite, este un democrat burghez. Şi ţăranul care porneşte cu arma în mână împotriva moşierilor şi funcţionarilor şi care, animat de un „republicanism naiv“, propune „să fie alungat ţarul“, <a href="javascript:void(0);" id="n103">[103]</a> este şi el un democrat burghez. Există rânduieli burghezo-democratice ca acelea din Germania şi ca acelea din Anglia, ca acelea din Austria şi ca acelea din America sau din Elveţia. Bun marxist ar mai fi acela care, în epoca revoluţiei democratice, ar scăpa din vedere această deosebire dintre diversele grade de democratism şi dintre caracterul diferit al uneia sau alteia din formele lui şi care, „făcând pe deşteptul“, s-ar mulţumi cu afirmaţia că, totuşi, nu este vorba decât de o „revoluţie burgheză“, de roade ale „revoluţiei burgheze“!</p>', '<p><a id="p9"></a>Or, tocmai în această categorie de deştepţi care fac paradă de miopia lor se situează şi neoiskriştii noştri. Ei se mulţumesc să facă unele reflecţii în legătură cu caracterul burghez al revoluţiei tocmai acolo şi tocmai atunci când trebuie să ştii să faci deosebire între democraţia burgheză republicană-revoluţionară şi cea monarhistă-liberală, fără să mai vorbim de deosebirea dintre democratismul burghez inconsecvent şi cel proletar consecvent. Ei se mulţumesc, ca şi cum ar fi devenit nişte adevăraţi „oameni din carapace“, <a href="javascript:void(0);" id="n104">[104]</a> cu melancolice discuţii pe tema „procesului luptei dintre clasele opuse“, atunci când este vorba de a da revoluţiei actuale o <i>conducere democratică</i>, de a sublinia lozincile <i>democratice progresiste</i>, spre deosebire de lozincile trădătoare ale d-lor Struve &amp; Co., şi de a arăta în mod clar şi precis care sunt sarcinile imediate ale unei lupte cu adevărat revoluţionare a proletariatului şi a ţărănimii, spre deosebire de samsarlâcul liberal al moşierilor şi fabricanţilor. În momentul de faţă, esenţa problemei pe care dv., domnilor, aţi scăpat-o din vedere este dacă revoluţia noastră se va termina cu o victorie reală şi grandioasă sau numai cu o tranzacţie lamentabilă, dacă ea va merge până la dictatura revoluţionar-democratică a proletariatului şi a ţărănimii sau „îşi va irosi forţele“ cu o constituţie liberal-şipovistă! <a href="javascript:void(0);" id="n105">[105]</a></p>', '<p><a id="p10"></a>La prima vedere s-ar părea că, punând această problemă, noi ne abatem cu totul de la subiectul nostru. Dar aşa ceva poate să pară doar la prima vedere. În realitate însă, tocmai în această problemă se află rădăcina deosebirii principiale, care este de pe acum pe deplin conturată, dintre tactica social-democrată a Congresului al III-lea al Partidului muncitoresc social-democrat din Rusia şi tactica stabilită de conferinţa neoiskriştilor. Aceştia au şi făcut de pe acum nu doi, ci trei paşi înapoi, reeditând greşelile economismului atunci când au avut de rezolvat probleme incomparabil mai complexe, mai importante şi mai vitale pentru partidul muncitoresc, probleme care priveau tactica lui în momentul revoluţiei. Iată de ce trebuie să analizăm cu toată atenţia problema în discuţie.</p>', '<p><a id="p11"></a>În pasajul din rezoluţia neoiskriştilor, citat de noi mai sus, se vorbeşte de pericolul ca nu cumva social-democraţia să-şi lege mâinile în lupta cu politica inconsecventă a burgheziei, ca nu cumva să se dizolve în democraţia burgheză. Ideea acestui pericol străbate ca un fir roşu întreaga literatură specific neoiskristă, şi în această idee constă adevărata esenţă a întregii poziţii principiale în sciziunea din partidul nostru (de când, în această sciziune, elementele de zâzanie au trecut de-a binelea pe planul al doilea faţă de elementele de cotitură spre „economism“). Şi noi recunoaştem fără înconjur că acest pericol într-adevăr există, că tocmai acum, în toiul revoluţiei ruse, el a devenit deosebit de serios. Nouă tuturora, teoreticienilor sau — în ce mă priveşte aş prefera să spun — publiciştilor social-democraţiei, ne revine sarcina urgentă şi de foarte mare răspundere de a stabili <i>din ce parte</i> ameninţă într-adevăr acest pericol. Căci izvorul divergenţei noastre nu constă în chestiunea dacă există sau nu un asemenea pericol, ci în chestiunea dacă el este sau nu generat de aşa-zisul codism al „minorităţii“ sau de aşa-zisul revoluţionarism al „majorităţii“.</p>', '<p><a id="p12"></a>Ca să înlăturăm orice interpretări greşite şi orice neînţelegeri, ţinem să observăm mai întâi de toate că pericolul despre care vorbim se află nu în latura subiectivă, ci în cea obiectivă a chestiunii; nu în poziţia formală pe care o va ocupa în cursul luptei social-democraţia, ci în rezultatul material al întregii lupte revoluţionare actuale. Aici nu se pune problema dacă cutare sau cutare grupuri social-democrate vor vrea sau nu să se dizolve în democraţia burgheză, dacă ele îşi vor da seama că se dizolvă, — despre asta nici vorbă. Noi nu bănuim pe nici unul dintre social-democraţi că ar avea o asemenea dorinţă şi, în cazul de faţă, nici nu poate fi vorba de dorinţă. Totodată aici nu se pune problema dacă cutare sau cutare grupuri social-democrate îşi vor păstra independenţa lor formală, fizionomia lor proprie şi starea lor de independenţă faţă de democraţia burgheză în tot cursul revoluţiei. Ele pot nu numai să-şi afirme această „independenţă“, dar să şi-o şi păstreze din punct de vedere formal, şi, cu toate acestea, <i>se poate crea o asemenea situaţie</i>, încât ele să se pomenească cu mâinile legate în lupta împotriva inconsecvenţei manifestate de burghezie. Rezultatul politic definitiv al revoluţiei ar putea să fie de aşa natură, încât, cu toată „independenţa“ ei formală, cu toată fizionomia ei proprie ca organizaţie şi ca partid, social-democraţia să se dovedească în realitate a nu fi independentă, a nu fi în stare să imprime mersului evenimentelor pecetea independenţei ei proletare; să se dovedească a fi atât de slabă, încât în general, în ultimă instanţă, ca rezultat final „dizolvarea“ ei în democraţia burgheză să fie totuşi un fapt istoric.</p>', '<p><a id="p13"></a>Iată în ce constă pericolul real. Şi acum să vedem din ce parte ameninţă el: de la devierea social-democraţiei spre dreapta, efectuată de noua „Iskră“ după cum credem noi, sau de la devierea ei spre stânga, efectuată de „majoritate“, de ziarul „Vpered“ etc., după cum cred neoiskriştii?</p>', '<p><a id="p14"></a>Aşa cum am mai arătat, soluţionarea acestei probleme este determinată de îmbinarea obiectivă a acţiunii diferitelor forţe sociale. Caracterul acestor forţe a fost stabilit, din punct de vedere teoretic, de analiza marxistă a realităţii ruse, iar acum el este stabilit, din punct de vedere practic, prin acţiunea deschisă desfăşurată de diferitele grupuri şi clase în cursul revoluţiei. Şi iată că toată analiza teoretică făcută de marxişti cu mult înainte de epoca prin care trecem noi azi şi toate observaţiile practice făcute de ei asupra desfăşurării evenimentelor revoluţionare ne arată că, din punctul de vedere al condiţiilor obiective, sunt posibile două căi şi două rezultate ale revoluţiei în Rusia. Transformarea orânduirii economice şi politice a Rusiei în direcţia burghezo-democratică este inevitabilă şi de neînlăturat. Nu există putere pe pământ care să poată împiedica o asemenea transformare. Dar îmbinarea acţiunii forţelor existente care înfăptuiesc această transformare poate duce la două rezultate sau la două forme ale acestei transformări. Şi atunci una din două: 1) sau lucrurile se vor termina „printr-o victorie hotărâtoare a revoluţiei asupra ţarismului“ sau 2) nu vor fi forţe suficiente pentru a obţine o victorie hotărâtoare, şi lucrurile se vor termina printr-o tranzacţie între ţarism şi elementele cele mai „inconsecvente“ şi mai „egoiste“ ale burgheziei, întreaga diversitate nemărginită de amănunte şi combinaţii, pe care nimeni nu este în stare să le prevadă, se reduce, în linii mari, tocmai la unul dintre aceste două rezultate.</p>', '<p><a id="p15"></a>Să examinăm acum aceste rezultate, în primul rând din punctul de vedere al semnificaţiei lor sociale şi în al doilea rând, din punctul de vedere al situaţiei social-democraţiei (al „dizolvării“ ei sau al „legării mâinilor“ ei) într-un caz şi în celălalt.</p>', '<p><a id="p16"></a>Ce înseamnă „victoria hotărâtoare a revoluţiei asupra ţarismului“? Am văzut mai înainte că, întrebuinţând această expresie, neoiskriştii nu înţeleg nici măcar sensul ei politic imediat. Şi mai puţin dau ei dovadă de o înţelegere a conţinutului ei de clasă. Noi, marxiştii, nu trebuie în nici un caz să ne lăsăm ameţiţi de <i>cuvintele:</i> „revoluţie“ sau „marea revoluţie rusă“, aşa cum se întâmplă, în momentul de faţă, cu mulţi democraţi revoluţionari (de felul lui Gapon). Noi trebuie să ne dăm bine seama care forţe sociale reale anume se opun „ţarismului“ (acesta este o forţă cu totul reală şi pe deplin înţeleasă de toţi) şi sunt în stare să obţină o „victorie hotărâtoare“ asupra lui. O asemenea forţă nu poate fi marea burghezie, moşierii, fabricanţii, „societatea“ care îi urmează pe osvobojdenişti. Noi vedem că ei nici nu vor să obţină o victorie hotărâtoare. Ştim că ei, prin însăşi poziţia lor de clasă, nu sunt în stare să ducă o luptă hotărâtă împotriva ţarismului: proprietatea privată, capitalul, pământul sunt o ghiulea prea mare atârnată de picioarele lor, pentru ca ei să poată duce o asemenea luptă. Ei au prea mare nevoie de ţarism, cu forţele lui poliţieneşti-birocratice şi militare îndreptate împotriva proletariatului şi a ţărănimii, ca să poată urmări distrugerea lui. Se înţelege că o forţă în stare să obţină o „victorie hotărâtoare asupra ţarismului“ poate fi numai <i>poporul</i>, adică proletariatul şi ţărănimea, dacă e să luăm forţele principale, mari, şi să repartizăm mica burghezie sătească şi orăşenească (care şi ea e „popor“) între amândouă. „Victoria hotărâtoare a revoluţiei asupra ţarismului“ este <i>dictatura revoluţionar-democratică a proletariatului şi a ţărănimii</i>. De această concluzie, care a fost de mult formulată de către „Vpered“, n-au cum să scape neoiskriştii noştri. Altcineva nu poate să obţină o victorie hotărâtoare asupra ţarismului.</p>', '<p><a id="p17"></a>Şi o astfel de victorie va fi tocmai o dictatură, ceea ce înseamnă că ea va trebui, în mod inevitabil, să se sprijine pe forţa armată, pe înarmarea maselor, pe insurecţie, iar nu pe unele sau altele din instituţiile create „în mod legal“, „pe cale paşnică“. Ea nu poate fi decât o dictatură, pentru că înfăptuirea transformărilor care sunt imediat şi neapărat necesare proletariatului şi ţărănimii va provoca o rezistenţă înverşunată atât din partea moşierilor cât şi din partea marii burghezii şi a ţarismului. Fără dictatură nu va putea fi zdrobită această împotrivire, nu vor putea fi respinse tentativele contrarevoluţionare. Dar se înţelege că aceasta nu va fi o dictatură socialistă, ci una democratică. Ea nu va putea atinge (fără ca dezvoltarea revoluţiei să treacă printr-o serie întreagă de etape intermediare) temeliile capitalismului. Ea va putea, în cel mai bun caz, să procedeze la o reîmpărţire radicală a proprietăţii funciare în folosul ţărănimii, să înfăptuiască un democratism consecvent şi deplin, care să meargă până la republică, să smulgă din rădăcini toate trăsăturile asiatice, de robie, nu numai din viaţa de la ţară, dar şi din viaţa fabricilor, şi să pună bazele unei serioase îmbunătăţiri a situaţiei muncitorilor şi a ridicării nivelului lor de trai, în sfârşit — last but not least — ea va putea face în aşa fel ca flacăra revoluţiei să se întindă şi în Europa. O asemenea victorie nu va face încă din revoluţia noastră burgheză o revoluţie socialistă; revoluţia democratică nu va ieşi în mod nemijlocit din cadrul relaţiilor social-economice burgheze; şi, totuşi, o asemenea victorie va avea o imensă însemnătate pentru viitoarea dezvoltare a Rusiei şi a întregii lumi. Nimic nu va face să crească în aşa măsură energia revoluţionară a proletariatului mondial, nimic nu va scurta atât de mult drumul care-l duce spre victoria deplină ca această victorie hotărâtoare a revoluţiei care a început în Rusia.</p>', '<p><a id="p18"></a>Cât de probabilă este o asemenea victorie, asta este o altă chestiune. Noi nu suntem câtuşi de puţin înclinaţi spre un optimism nesocotit în această privinţă, noi nu scăpăm deloc din vedere imensa greutate a acestei sarcini; dar, pornind la luptă, trebuie să vrem să învingem şi să ştim să arătăm adevăratul drum care duce spre victorie. Tendinţele care pot duce la această victorie există, fără îndoială. Este adevărat că influenţa noastră, a social-democraţiei, asupra maselor proletare este încă cu totul nesatisfăcătoare; influenţa revoluţionară exercitată asupra masei ţărăneşti este cât se poate de neînsemnată; fărâmiţarea, starea de înapoiere şi lipsa de cultură a proletariatului şi, mai ales, a ţărănimii sunt încă de proporţii înspăimântătoare. Dar revoluţia uneşte repede şi luminează repede. Fiecare pas în dezvoltarea ei trezeşte masele şi le atrage cu o forţă irezistibilă tocmai de partea programului revoluţionar, singurul care exprimă în mod consecvent şi integral interesele lor adevărate, vitale.</p>', '<p><a id="p19"></a>O lege a mecanicii spune că acţiunea este egală cu reacţiunea. În istorie, forţa distructivă a unei revoluţii depinde, de asemenea, în mare măsură de durata şi de tăria cu care au fost înăbuşite năzuinţele spre libertate, de profunzimea contradicţiei dintre „suprastructura“ antediluviană şi forţele vii ale epocii contemporane. Şi situaţia politică internaţională este, în multe privinţe, cât se poate de favorabilă revoluţiei ruse. Răscoala muncitorilor şi ţăranilor a şi început; ea este fărâmiţată, spontană, slabă, dar dovedeşte în mod incontestabil şi neîndoielnic existenţa unor forţe care sunt capabile de luptă hotărâtă şi care merg spre o victorie hotărâtoare.</p>', '<p><a id="p20"></a>Dacă aceste forţe nu se vor dovedi suficiente, ţarismul va avea timp să încheie o tranzacţie, pe care o şi pregătesc, din două părţi, domnii de teapa lui Bulîghin şi a lui Struve. În cazul acesta lucrurile se vor termina printr-o constituţie ciuntită sau chiar, în cazul cel mai rău, printr-o parodie de constituţie. Şi aceasta va fi de asemenea o „revoluţie burgheză“, numai că va fi un avorton, o stârpitură, un monstru. Social-democraţia nu-şi face iluzii, fiindcă cunoaşte natura trădătoare a burgheziei; ea nu-şi va pierde cumpătul şi nu va înceta să-şi desfăşoare activitatea ei stăruitoare, susţinută şi plină de răbdare, îndreptată spre educarea în spirit de clasă a proletariatului, chiar în cele mai posomorite zile ale prosperităţii burghezo-constituţionale „şipoviste“. Acest deznodământ ar semăna, într-o măsură mai mare sau mai mică, cu acela al mai tuturor revoluţiilor democratice care au avut loc în Europa în cursul secolului al XIX-lea, iar dezvoltarea partidului nostru ar urma, în acest caz, o cale îngustă şi anevoioasă, lungă şi grea, dar cunoscută şi bătătorită.</p>', '<p><a id="p21"></a>Se pune acum întrebarea: în care dintre aceste două deznodăminte posibile se va pomeni într-adevăr social-democraţia cu mâinile legate în faţa burgheziei inconsecvente şi egoiste şi va fi, în fond, „dizolvată“ sau aproape dizolvată în democraţia burgheză?</p>', '<p><a id="p22"></a>E de ajuns să pui în mod limpede o asemenea întrebare şi răspunsul vine de la sine fără nici o greutate.</p>', '<p><a id="p23"></a>Dacă burghezia va reuşi, printr-o tranzacţie cu ţarismul, să facă să eşueze revoluţia rusă, atunci social-democraţia se va pomeni, de fapt, cu mâinile legate în faţa burgheziei inconsecvente, atunci social-democraţia va fi „dizolvată“ în democraţia burgheză, în sensul că proletariatul nu va reuşi să imprime revoluţiei pecetea lui vie, nu va reuşi să se răfuiască cu ţarismul în chip proletar sau, cum a spus Marx cândva, „în manieră plebee“.</p>', '<p><a id="p24"></a>Dacă revoluţia se va termina printr-o victorie hotărâtoare, atunci noi ne vom răfui cu ţarismul în chip iacobin sau, dacă vreţi, în manieră plebee. „Întreaga teroare franceză — scria Marx în 1848 în vestita sa „Noua gazetă renană“ — nu a fost altceva decât o manieră plebee de a sfârşi o dată cu duşmanii burgheziei, cu absolutismul, feudalismul şi mica burghezie“ (vezi Marx’ Nachlass, ediţia Mehring, vol. III, pag. 211). S-au gândit oare vreodată la sensul acestor cuvinte ale lui Marx aceia care caută să-i sperie pe muncitorii social-democraţi ruşi cu gogoriţa „iacobinismului“ în epoca revoluţiei democratice?</p>', '<p><a id="p25"></a>Girondinii social-democraţiei ruse contemporane, neoiskriştii, nu se contopesc cu osvobojdeniştii, dar, prin caracterul lozincilor lor, ei ajung în fond să se situeze în coada acestora. Dar osvobojdeniştii, adică reprezentanţii burgheziei liberale, vor să se răfuiască cu absolutismul în mod delicat, pe calea reformelor — făcând concesii, evitând să se atingă de aristocraţie, de nobilime, de curte —, cu prudenţă, fără nici un fel de sfărâmări, cu amabilitate şi politeţe, în mod aristocratic, cu mănuşi albe (de felul acelora pe care şi le-a pus domnul Petrunkevici, împrumutându-le de la un başbuzuc, atunci când „reprezentanţii poporului“ (?) au fost primiţi de către Nicolaie Sângerosul; vezi „Proletarii“ nr. 5).</p>', '<p><a id="p26"></a>Iacobinii social-democraţiei contemporane — bolşevicii, partizanii ziarului „Vpered“, congresiştii sau partizanii ziarului „Proletarii“, nu ştiu cum să le mai zic — vor să ridice cu lozincile lor mica burghezie revoluţionară şi republicană, şi mai ales ţărănimea, la nivelul democratismului consecvent al proletariatului, care îşi păstrează deplina sa independenţă de clasă. Ei vor ca poporul, adică proletariatul şi ţărănimea, să se răfuiască cu monarhia şi cu aristocraţia „în manieră plebee“, nimicind fără cruţare pe duşmanii libertăţii, zdrobind prin forţă împotrivirea lor şi nefăcând nici o concesie blestematei moşteniri a iobăgiei, a asiatismului, a batjocoririi omului.</p>', '<p><a id="p27"></a>Asta nu înseamnă, bineînţeles, că noi am vrea neapărat să-i imităm pe iacobinii din 1795, că am vrea să preluăm concepţiile lor, programul, lozincile şi metodele lor de acţiune. Nici vorbă de aşa ceva. Noi nu avem un program vechi, ci unul nou: programul-minimum al Partidului muncitoresc social-democrat din Rusia. Noi avem o lozincă nouă: dictatura revoluţionar-democratică a proletariatului şi a ţărănimii. Noi vom avea, dacă vom trăi până la adevărata victorie a revoluţiei, şi noi metode de acţiune, corespunzătoare caracterului şi ţelurilor urmărite de partidul clasei muncitoare, care năzuieşte spre revoluţia socialistă deplină. Făcând această comparaţie, vrem numai să arătăm că reprezentanţii clasei înaintate a secolului al XX-lea, reprezentanţii proletariatului, adică social-democraţii, se împart şi ei în două aripi (una oportunistă şi alta revoluţionară), aşa cum reprezentanţii clasei înaintate a secolului al XVIII-lea, adică reprezentanţii burgheziei, se împărţeau în girondini şi iacobini.</p>', '<p><a id="p28"></a>Numai în cazul unei victorii depline a revoluţiei democratice nu va avea proletariatul mâinile legate în lupta împotriva burgheziei inconsecvente, numai în acest caz nu „se va dizolva“ el în democraţia burgheză, ci va imprima întregii revoluţii pecetea sa proletară sau, mai exact, proletar-ţărănească.</p>', '<p><a id="p29"></a>Într-un cuvânt, pentru ca, în lupta pe care o duce împotriva democraţiei burgheze inconsecvente, să nu se pomenească cu mâinile legate, proletariatul trebuie să fie destul de conştient şi de puternic ca să ridice ţărănimea la conştiinţa revoluţionară, să conducă asaltul ei, să înfăptuiască astfel, în mod de sine stătător, un democratism proletar consecvent.</p>', '<p><a id="p30"></a>Iată cum se pune problema, atât de nefericit rezolvată de neoiskrişti, a pericolului de a ne pomeni cu mâinile legate în lupta împotriva burgheziei inconsecvente. Burghezia va fi totdeauna inconsecventă. Nu există nimic mai naiv şi mai steril decât încercările de a trasa condiţii sau fixa puncte <a href="javascript:void(0);" id="n106">[106]</a> care, dacă ar fi îndeplinite, ar permite ca democraţia burgheză să fie considerată drept un prieten sincer al poporului. Numai proletariatul poate să fie luptător consecvent pentru democraţie. El poate deveni luptător victorios pentru democraţie numai cu condiţia ca şi masa ţărănimii să se alăture luptei lui revoluţionare. Dacă el nu va dispune în acest scop de forţe suficiente, burghezia va izbuti să se situeze în fruntea revoluţiei democratice şi să-l imprime un caracter inconsecvent şi egoist. Pentru a împiedica o asemenea eventualitate, nu există alt mijloc decât dictatura revoluţionar-democratică a proletariatului şi a ţărănimii.</p>', '<p><a id="p31"></a>Ajungem astfel la concluzia indiscutabilă că tocmai tactica neoiskriştilor este aceea care, prin semnificaţia ei obiectivă, <i>face jocul democraţiei burgheze</i>. Predicile în favoarea dezlânării organizatorice, care merge până la plebiscite, până la principiul pactizării, până la ruperea de partid a literaturii de partid, subaprecierea importanţei sarcinilor care revin insurecţiei armate, confuzia ce se face între lozincile politice naţionale ale proletariatului revoluţionar şi acelea ale burgheziei monarhiste, denaturarea condiţiilor necesare pentru a obţine „o victorie hotărâtoare a revoluţiei asupra ţarismului“, toate acestea la un loc constituie tocmai acea politică de codism care, într-un moment revoluţionar, dezorientează proletariatul, îl dezorganizează şi-i tulbură conştiinţa, subapreciază tactica social-democraţiei, în loc să arate singurul drum care duce la izbândă şi să grupeze în jurul lozincii proletariatului toate elementele revoluţionare şi republicane ale poporului.</p>', '<table style="margin-left: auto; margin-right: auto;"><a id="p32"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '1.06.02text',
'title': 'Din care parte este ameninţat proletariatul de pericolul de a se pomeni cu mâinile legate în lupta împotriva burgheziei inconsecvente?',
'info': 'Două tactici ale social-democraţiei în revoluţia democratică (1905)',
},
{'year': '1905',
'image': 'lenin2',
'content': ['<h6 style="text-align: center;"><a id="p0"></a>Osvobojdenismul şi neoiskrismul</h6>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p2"></a>Revoluţionarismul vulgar nu înţelege că cuvântul este şi el faptă; acest principiu este incontestabil atunci când se aplică la istorie <i>în general</i> sau la acele epoci ale ei în care nu există o acţiune politică deschisă a maselor, acţiune ce nu poate fi înlocuită şi nici provocată în mod artificial prin nici un fel de puciuri. Codismul revoluţionarilor nu înţelege că, atunci când a venit momentul revoluţionar, când vechea „suprastructură“ trosneşte din toate încheieturile, când acţiunea politică deschisă a claselor şi a maselor care-şi creează o nouă suprastructură a devenit realitate, când războiul civil a început, a te mărgini, <i>ca înainte</i>, la „cuvânt“, fără a lansa <i>lozinca directă</i> care îndeamnă să se treacă la „fapte“, a te eschiva de la acţiune prin invocarea „condiţiilor psihologice“ şi a „propagandei“ în general, înseamnă a da dovadă de inerţie, de amorţire, de vorbărie goală sau de trădare a revoluţiei. Palavragiii de la Frankfurt ai burgheziei democratice ne oferă un memorabil exemplu istoric de asemenea trădare sau de asemenea obtuzitate cazuistică.</p>', '<table style="margin-left: auto; margin-right: auto;"><a id="p3"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '1.06.03text',
'title': 'Osvobojdenismul şi neoiskrismul',
'info': 'Două tactici ale social-democraţiei în revoluţia democratică (1905)',
},
{'year': '1905',
'image': 'lenin2',
'content': ['<h6 style="text-align: center;"><a id="p0"></a>„Comunele revoluţionare“ şi dictatura revoluţionar-democratică a proletariatului şi a ţărănimii</h6>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p2"></a>Un social-democrat nu trebuie niciodată şi nici o clipă să scape din vedere inevitabila luptă de clasă pe care o duce proletariatul pentru socialism, împotriva chiar şi a celei mai democratice şi mai republicane burghezii şi mici burghezii. Asupra acestui lucru nu încape nici o îndoială. De aici decurge necesitatea absolută a existenţei unui partid social-democrat cu caracter de clasă strict precizat, care să fie bine delimitat şi de sine stătător. De aici decurge caracterul vremelnic al lozincii noastre „să lovim împreună“ cu burghezia, obligaţia noastră de a supraveghea cu stricteţe „pe aliat ca pe un duşman“ etc. Toate acestea sunt, de asemenea, în afară de orice îndoială. Dar ar fi ridicol şi reacţionar să tragem de aici concluzia că pot fi uitate, ignorate sau neglijate sarcinile arzătoare ale momentului de faţă, chiar dacă ele sunt trecătoare şi vremelnice. Lupta împotriva absolutismului este pentru socialişti o sarcină vremelnică, trecătoare, dar a o ignora sau neglija într-un fel sau altul înseamnă a comite o trădare împotriva socialismului şi a aduce un serviciu reacţiunii. Dictatura revoluţionar-democratică a proletariatului şi a ţărănimii constituie, fără îndoială, doar o sarcină trecătoare, vremelnică a socialiştilor, dar ar fi pur şi simplu reacţionar ca ea să fie ignorată în perioada revoluţiei democratice.</p>', '<p><a id="p3"></a>Sarcinile politice concrete trebuie puse în cadrul unei situaţii concrete. Totul este relativ, totul curge, totul se schimbă. Printre revendicările înscrise de social-democraţia germană în programul ei nu figurează şi instaurarea republicii. Acolo situaţia este de aşa natură, încât, în practică, această problemă cu greu ar putea fi despărţită de aceea a socialismului (cu toate că, şi în ceea ce priveşte Germania, Engels în 1891, în observaţiile sale pe marginea proiectului de program de la Erfurt, <a href="javascript:void(0);" id="n107">[107]</a> a atras atenţia că nu trebuie subapreciată însemnătatea republicii şi a luptei pentru instaurarea ei!). În rândurile social-democraţiei din Rusia nici nu s-a pus măcar problema ca revendicarea instaurării republicii să fie înlăturată din program şi din activitatea de agitaţie, fiindcă la noi nici nu poate fi vorba de o legătură strânsă între problema republicii şi aceea a socialismului. Un social-democrat german din 1898 care nu pune pe primul plan problema specială a republicii reprezintă un fenomen firesc, care nu provoacă mirare sau dezaprobare. Un social-democrat german care în 1848 ar fi pus în umbră problema republicii ar fi fost pur şi simplu un trădător al revoluţiei. Nu există adevăr abstract. Adevărul este totdeauna concret.</p>', '<p><a id="p4"></a>Va veni o vreme când lupta împotriva absolutismului rusesc va lua sfârşit, când epoca revoluţiei democratice va fi depăşită pentru Rusia, şi atunci va fi ridicol să se şi vorbească măcar despre „unitatea de voinţă“ dintre proletariat şi ţărănime, despre dictatura democratică etc. Atunci vom pune în mod direct problema instaurării dictaturii socialiste a proletariatului şi vom vorbi despre ea în mod amănunţit. Acum însă partidul clasei înaintate nu poate să nu depună eforturile cele mai energice pentru a obţine o victorie hotărâtoare a revoluţiei democratice asupra ţarismului. Or, o victorie hotărâtoare nu înseamnă altceva decât dictatura revoluţionar-democratică a proletariatului şi a ţărănimii.</p>', '<p><a id="p5"></a><i><span class="spt">Notă</span></i> <a href="javascript:void(0);" id="n108">[108]</a></p>', '<p><a id="p6"></a>1) Amintim cititorilor noştri că, în polemica ei cu „Vpered“, „Iskra“ s-a referit, printre altele, la o scrisoare a lui Engels către Turati în care conducătorului (de mai târziu) al reformiştilor italieni i se atrăgea atenţia că nu trebuie să confunde revoluţia democratică cu cea socialistă. Viitoarea revoluţie în Italia, scria Engels în 1894 referindu-se la situaţia politică din această ţară, va fi o revoluţie mic-burgheză, democratică, şi nu socialistă. „Iskra“ i-a reproşat ziarului „Vpered“ că se abate de la principiul stabilit de Engels. Acest reproş nu este îndreptăţit, deoarece „Vpered“ (nr. 14) în general a recunoscut întru totul justeţea teoriei lui Marx cu privire la deosebirea dintre cele trei forţe principale ale revoluţiilor din secolul al XIX-lea. Potrivit acestei teorii, împotriva vechii orânduiri, împotriva absolutismului, feudalismului, iobăgiei, luptă 1) marea burghezie liberală, 2) mica burghezie radicală şi 3) proletariatul. Prima luptă numai pentru o monarhie constituţională, a doua pentru o republică democratică, iar al treilea pentru revoluţia socialistă. Socialismul care confundă lupta mic-burgheză pentru o revoluţie democratică deplină cu lupta proletară pentru revoluţia socialistă este ameninţat de faliment politic. Acest avertisment al lui Marx este pe deplin justificat. Dar tocmai de aceea este greşită lozinca „comune revoluţionare“, fiindcă comunele cunoscute în istorie au făcut tocmai această confuzie între revoluţia democratică şi cea socialistă. Dimpotrivă, lozinca noastră: dictatura revoluţionar-democratică a proletariatului şi a ţărănimii este o garanţie deplină împotriva unei asemenea greşeli. Recunoscând fără rezerve caracterul burghez al revoluţiei, care nu este capabilă să depăşească <i>în mod nemijlocit</i> cadrul unei revoluţii doar democratice, lozinca noastră <i>împinge înainte</i> această revoluţie care are loc azi, caută să-i imprime forme cât mai avantajoase pentru proletariat, caută deci să folosească cât mai din plin revoluţia democratică în scopul viitoarei lupte victorioase a proletariatului pentru socialism.</p>'],
'idChr': '1.06.04text',
'title': '„Comunele revoluţionare“ şi dictatura revoluţionar-democratică a proletariatului şi a ţărănimii',
'info': 'Două tactici ale social-democraţiei în revoluţia democratică (1905)',
},
{'year': '1905',
'image': 'lenin2',
'content': ['<h6 style="text-align: center;"><a id="p0"></a>Încheiere. Vom cuteza noi să învingem?</h6>', '<p><a id="p1"></a>Cei ce cunosc în mod superficial situaţia existentă în rândurile social-democraţiei ruse sau care o judecă de departe, fără să cunoască istoria întregii noastre lupte interne de partid din vremea „economismului“ şi până astăzi, se mulţumesc foarte ades — şi atunci când se ocupă de divergenţele tactice, care s-au precizat acum, mai ales după Congresul al III-lea — să arate că este vorba pur şi simplu de două tendinţe fireşti, inevitabile şi pe deplin reconciliabile, aşa cum există în orice mişcare social-democrată. De o parte, spun ei, se stăruie cu toată tăria asupra importanţei pe care o are munca obişnuită, curentă, de fiecare zi asupra necesităţii de a desfăşura activitate de propagandă şi agitaţie, de a pregăti forţele, de a adânci mişcarea etc. De cealaltă parte sunt subliniate sarcinile politice generale, de luptă, revoluţionare ale mişcării, se stăruie asupra necesităţii unei insurecţii armate, se lansează lozincile: dictatură revoluţionar-democratică, guvern revoluţionar provizoriu. Nici una dintre cele două laturi nu trebuie exagerată; nici aici, nici acolo (ca, de altfel, nicăieri în lume) extremele nu sunt bune etc. etc.</p>', '<p><a id="p2"></a>Adevărurile banale ale înţelepciunii vieţii (şi ale înţelepciunii „politice“ în ghilimele), care există, fără îndoială, în aceste raţionamente, ascund însă prea ades o lipsă de înţelegere a nevoilor vitale, nevralgice ale partidului. Luaţi, de pildă, actualele divergenţe tactice dintre social-democraţii ruşi. Se înţelege că, privită ca atare, sublinierea accentuată a laturii zilnice, curente a activităţii, pe care o constatăm în raţionamentele cu privire la tactică ale neoiskriştilor, n-ar putea să constituie încă un pericol şi nici să provoace vreo divergenţă în ce priveşte lozincile tactice. Dar e de ajuns să comparăm rezoluţiile Congresului al III-lea al Partidului muncitoresc social-democrat din Rusia cu rezoluţia conferinţei, pentru ca această divergenţă să sară imediat în ochi.</p>', '<p><a id="p3"></a>Şi ce se spune în ele? Se spune, în primul rând, că nu este suficient să arăţi numai în mod general, abstract, că există două curente în mişcare şi să sublimezi pericolul pe care îl reprezintă extremele. Trebuie să ştii în mod concret de ce anume suferă mişcarea dată, în momentul dat, care este astăzi adevăratul pericol politic pentru partid. În al doilea rând, trebuie să ştii care sunt forţele politice reale cărora anumite lozinci tactice — sau, poate, lipsa unor anumite lozinci — le aduc apă la moară. Ascultaţi-i pe neoiskrişti, şi veţi ajunge la concluzia că partidul social-democraţiei este ameninţat de pericolul de a arunca peste bord propaganda şi agitaţia, lupta economică şi critica democraţiei burgheze, de pericolul de a se lăsa antrenat peste măsură de pregătirile militare, de atacurile armate, de cucerirea puterii etc. În realitate însă, adevăratul pericol care ameninţă partidul vine cu totul din altă parte. Cine cunoaşte mai de aproape situaţia mişcării, cine o urmăreşte cu luare-aminte şi cu toată seriozitatea nu poate să nu vadă cât de ridicole sunt temerile neoiskriste. Întreaga activitate a Partidului muncitoresc social-democrat din Rusia este deja turnată într-un cadru solid, cu caracter permanent, care asigură în mod categoric punerea centrului de greutate pe propagandă şi agitaţie, pe întrunirile şi mitingurile volante, pe răspândirea de manifeste şi broşuri, pe sprijinirea luptei economice şi însuşirea lozincilor ei. Nu există comitet de partid, comitet raional, adunare centrală sau grupă de întreprindere în care 99% din atenţie, forţe şi timp să nu fie consacrate întotdeauna şi în mod permanent tuturor acestor funcţii, care s-au statornicit încă din a doua jumătate a ultimului deceniu al secolului trecut. Numai cei ce nu cunosc deloc mişcarea nu ştiu toate acestea. Numai cei prea naivi sau neinformaţi pot lua drept bune aceste lucruri vechi, pe care neoiskriştii le repetă cu un aer de deosebită importanţă.</p>', '<p><a id="p4"></a>Adevărul este că la noi oamenii nu numai că nu prea se lasă antrenaţi de sarcinile insurecţiei, de lozincile politice generale, de conducerea practică a întregii revoluţii populare, dar, dimpotrivă, tocmai în această privinţă <i>rămânerea în urmă</i> e deosebit de izbitoare, tocmai sub acest raport ea constituie punctul cel mai nevralgic şi un pericol real pentru mişcare, care poate degenera, şi pe alocuri degenerează deja, dintr-o mişcare revoluţionară în fapte într-o mişcare revoluţionară în vorbe. Printre sutele şi sutele de organizaţii, grupuri şi cercuri care desfăşoară muncă de partid, nu veţi găsi unul în care, încă de la apariţia lui, să nu se ducă acea muncă de fiecare zi despre care înţelepţii de la noua „Iskră“ ne vorbesc cu aerul unora care au descoperit adevăruri noi. Şi, invers, veţi găsi un procent cu totul neînsemnat de grupuri şi cercuri care să fi înţeles sarcinile insurecţiei armate, care să fi trecut la îndeplinirea lor, care să-şi fi dat seama de necesitatea de a conduce întreaga revoluţie populară împotriva ţarismului, de necesitatea de a lansa, în acest scop, tocmai aceste lozinci progresiste, şi nu altele.</p>', '<p><a id="p5"></a>Am rămas cu mult în urma sarcinilor progresiste şi cu adevărat revoluţionare; într-o mulţime de cazuri nu suntem încă conştienţi de ele şi, ici şi colo, am lăsat ca democraţia burgheză revoluţionară să se întărească datorită rămânerii noastre în urmă în această privinţă. Iar publiciştii de la „Iskra“ nouă, care au întors spatele mersului evenimentelor şi cerinţelor vremii, spun una şi bună: nu uitaţi ceea ce e vechi, nu vă lăsaţi antrenaţi de ceea ce e nou! Acesta este laitmotivul principal şi invariabil al tuturor rezoluţiilor esenţiale ale conferinţei, în timp ce în rezoluţiile congresului puteţi citi de asemenea în mod invariabil: confirmând ceea ce este vechi (şi fără să ne apucăm să-l rumegăm, tocmai pentru că este vechi, tocmai pentru că a fost hotărât şi consfinţit de publicistică, de rezoluţii şi de experienţă), formulăm o sarcină nouă, atragem atenţia asupra ei, lansăm o lozincă nouă şi cerem social-democraţilor cu adevărat revoluţionari să treacă de îndată la muncă pentru transpunerea ei în viaţă.</p>', '<p><a id="p6"></a>Iată cum se prezintă în realitate problema celor două curente în tactica social-democraţiei. Epoca revoluţionară a pus sarcini noi, pe care numai orbii nu le văd. Şi unii social-democraţi recunosc în mod categoric aceste sarcini şi le pun la ordinea zilei: insurecţia armată nu mai poate fi amânată, pregătiţi-vă imediat şi cu toată energia pentru înfăptuirea ei; nu uitaţi că ea este indispensabilă pentru obţinerea unei victorii hotărâtoare; lansaţi lozinca instaurării republicii, guvernului provizoriu, dictaturii revoluţionar-democratice a proletariatului şi a ţărănimii. Ceilalţi însă se dau înapoi, bat pasul pe loc, în loc de lozinci dau prefeţe şi, în loc să arate ceea ce este nou — alături de confirmarea a ceea ce este vechi —, rumegă îndelung şi în chip plictisitor ceea ce e vechi, inventează tot felul de pretexte pentru a scăpa de ceea ce e nou, nefiind în stare să definească condiţiile necesare pentru o victorie hotărâtoare şi să lanseze singurele lozinci care corespund năzuinţei de a obţine o victorie deplină.</p>', '<table style="margin-left: auto; margin-right: auto;"><a id="p7"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p8"></a>Revoluţia democratică din Rusia este, prin natura ei social-economică, o revoluţie burgheză. Nu e de ajuns să repeţi pur şi simplu această teză marxistă justă. Trebuie să fii în stare s-o înţelegi şi să ştii s-o aplici la lozincile politice. Pe terenul relaţiilor de producţie actuale, adică capitaliste, toată libertatea politică, în general, este o libertate burgheză. Revendicarea libertăţii exprimă, înainte de toate, interesele burgheziei. Reprezentanţii burgheziei au fost cei dintâi care au formulat această revendicare. Partizanii ei s-au folosit pretutindeni, ca nişte stăpâni, de libertatea obţinută, reducând-o la o măsură burgheză, moderată şi prudentă, îmbinând-o cu represiunile îndreptate împotriva proletariatului revoluţionar, care erau cât se poate de rafinate în vremuri paşnice şi extrem de feroce în vremuri furtunoase.</p>', '<p><a id="p9"></a>Dar să deducă de aici că se contestă sau se subapreciază importanţa luptei pentru libertate, asta puteau s-o facă numai răzvrătiţii narodnici, numai anarhiştii şi „economiştii“. Aceste teorii intelectualiste filistine au putut fi impuse întotdeauna proletariatului numai în mod vremelnic, numai împotriva voinţei lui. Proletariatul a sesizat în mod instinctiv că are nevoie de libertate politică, că are nevoie de ea mai mult ca oricine, cu toate că ea va duce în mod nemijlocit la întărirea şi la organizarea burgheziei. Proletariatul nădăjduieşte să ajungă la salvarea sa nu prin renunţarea la lupta de clasă, ci făcând ca ea să se dezvolte, să capete o amploare mai mare, un grad mai înalt de conştiinţă, de organizare şi de hotărâre. Cine subapreciază importanţa sarcinilor luptei politice transformă pe social-democrat, dintr-un tribun al poporului, într-un secretar de trade-union. Cine subapreciază importanţa sarcinilor proletare în revoluţia burghezo-democratică transformă pe social-democrat, dintr-un conducător al revoluţiei populare, într-un lider de asociaţie muncitorească liberă.</p>', '<p><a id="p10"></a>Da, al revoluţiei <i>populare</i>. Social-democraţia a luptat şi luptă, pe bună dreptate, împotriva abuzului pe care-l fac democraţii burghezi cu cuvântul popor. Ea cere să nu se ascundă cu ajutorul acestui cuvânt lipsa de înţelegere a antagonismelor de clasă care există în sânul poporului. Ea insistă în mod categoric asupra necesităţii ca partidul proletariatului să-şi păstreze deplina sa independenţă de clasă. Dar ea împarte „poporul“ în „clase“ nu pentru ca clasa înaintată să se închidă în găoacea ei, să se limiteze la un cadru îngust, să-şi castreze activitatea ei de teamă să nu îndepărteze pe cei ce deţin puterea economică în lumea asta, ci pentru ca clasa înaintată, care nu suferă de inconsecvenţa, nestatornicia şi nehotărârea claselor intermediare, să lupte cu şi mai multă hotărâre, cu şi mai mult entuziasm pentru cauza întregului popor, în fruntea întregului popor.</p>', '<p><a id="p11"></a>Iată ce nu înţeleg atât de des neoiskriştii de azi, care, în loc să prezinte lozinci politice active în revoluţia democratică, se mulţumesc să repete într-una cuvântul „clasă“, declinat la toate cazurile!</p>', '<p><a id="p12"></a>Revoluţia democratică este o revoluţie burgheză. Lozinca: împărţirea pământului, sau pământ şi libertate, — cea mai răspândită lozincă în masa ţărănească abrutizată şi ignorantă, dar însetată de lumină şi de fericire — este o lozincă burgheză. Dar noi, marxiştii, trebuie să ştim că nu există şi nu poate exista altă cale spre adevărată libertate a proletariatului şi a ţărănimii decât aceea a libertăţii burgheze şi a progresului burghez. Nu trebuie să uităm că nu există şi nu poate exista, în momentul de faţă, alt mijloc de a ne apropia de socialism decât deplina libertate politică, decât republica democratică, decât dictatura revoluţionar-democratică a proletariatului şi a ţărănimii. Ca reprezentanţi ai clasei celei mai înaintate şi singură revoluţionară — revoluţionară fără să manifeste rezerve sau şovăieli şi fără să privească înapoi —, noi trebuie să punem în faţa întregului popor, în toată amploarea lor şi cu cât mai multă îndrăzneală şi mai mult spirit de iniţiativă, sarcinile revoluţiei democratice. A minimaliza aceste sarcini înseamnă, din punct de vedere teoretic, a recurge la o caricaturizare şi o denaturare filistină a marxismului, iar din punct de vedere practic-politic înseamnă a preda cauza revoluţiei în mâinile burgheziei, care în mod inevitabil se va da înapoi de la înfăptuirea consecventă a revoluţiei. Greutăţile care stau în calea victoriei depline a revoluţiei sunt foarte mari. Nimeni nu va putea să condamne pe reprezentanţii proletariatului dacă ei vor face tot ce le stă în putinţă şi dacă toate eforturile lor vor eşua, lovindu-se de împotrivirea reacţiunii, de trădarea burgheziei; şi de ignoranţa maselor. Dar oricine, şi în primul rând proletariatul conştient, va condamna social-democraţia dacă va zăgăzui energia revoluţionară a revoluţiei democratice, dacă va face să slăbească entuziasmul revoluţionar prin teama ei de a învinge şi prin pretextul că s-ar putea ca burghezia să se îndepărteze de revoluţie.</p>', '<p><a id="p13"></a>Revoluţiile, spunea Marx, sunt locomotivele istoriei. Ele sunt sărbătoarea celor asupriţi şi exploataţi. Niciodată masele populare nu sunt în stare să acţioneze atât de energic ca un făuritor al unor noi rânduieli sociale ca în timpul revoluţiei, în asemenea vremuri, poporul este în stare să facă minuni, din punctul de vedere al măsurii înguste, mic-burgheze, a progresului treptat. Dar în asemenea vremuri trebuie ca şi conducătorii partidelor revoluţionare să pună în mai largă măsură şi cu mai multă îndrăzneală sarcinile lor, ca lozincile lor să meargă întotdeauna înaintea iniţiativei revoluţionare a maselor, servindu-le drept far, arătându-le în toată măreţia şi splendoarea lui idealul nostru democrat şi socialist şi indicându-le drumul cel mai scurt, cel mai drept spre victoria deplină, absolută, hotărâtoare. Să-i lăsăm pe oportuniştii burgheziei „osvobojdeniste“ să plăsmuiască, de teama revoluţiei şi a unui drum drept, drumuri ocolite, întortocheate, cu caracter de compromis. Dacă vom fi siliţi să ne târâm pe asemenea drumuri, vom şti să ne facem datoria şi în munca măruntă de toate zilele. Dar să hotărască mai întâi lupta necruţătoare ce drum trebuie ales. Vom fi nişte laşi şi nişte trădători ai revoluţiei dacă nu vom folosi această energie sărbătorească a maselor şi entuziasmul lor revoluţionar pentru a duce o luptă necruţătoare şi plină de abnegaţie pentru alegerea drumului drept şi hotărâtor. Oportuniştii burgheziei n-au decât să se gândească, cuprinşi de teamă, la o viitoare reacţiune. Pe muncitori nu-i sperie ideea că se pregăteşte o reacţiune îngrozitoare sau că burghezia se pregăteşte să se îndepărteze. Muncitorii nu-şi pun nădejdea în tocmeli, nu cer nimănui de pomană; ei urmăresc zdrobirea fără cruţare a forţelor reacţionare, adică urmăresc să instaureze <i>dictatura revoluţionar-democratică a proletariatului şi a ţărănimii</i>.</p>', '<p><a id="p14"></a>Nu încape îndoială că pe timp de furtună corabia partidului nostru este ameninţată de mai multe pericole decât atunci când „pluteşte“ liniştită în apele progresului liberal, care înseamnă o lentă şi chinuitoare stoarcere a forţelor clasei muncitoare de către exploatatorii ei. Nu încape îndoială că sarcinile dictaturii revoluţionar-democratice sunt de o mie de ori mai grele şi mai complexe decât acelea ale unei „extreme opoziţii“ şi ale unei simple lupte parlamentare. Dar cei ce, în actualul moment revoluţionar, sunt în stare să prefere în mod conştient plutirea paşnică şi calea nepericuloasă a „opoziţiei“ ar face mai bine să părăsească pentru un timp oarecare activitatea social-democrată, să aştepte sfârşitul revoluţiei, să aştepte până ce va trece sărbătoarea şi vor începe din nou zilele obişnuite, când măsura sa limitată, de toate zilele, nu va forma o disonanţă atât de respingătoare, nu va însemna o denaturare atât de monstruoasă a sarcinilor clasei înaintate.</p>', '<p><a id="p15"></a>În fruntea întregului popor, şi mai ales a ţărănimii, pentru deplină libertate, pentru o revoluţie democratică consecventă, pentru republică! În fruntea tuturor celor ce muncesc şi sunt exploataţi, pentru socialism! Aceasta trebuie să fie, de fapt, politica proletariatului revoluţionar, aceasta este lozinca de clasă de care trebuie să fie pătrunsă şi determinată soluţionarea fiecărei chestiuni tactice, fiecare măsură practică a partidului muncitoresc în timpul revoluţiei.</p>'],
'idChr': '1.06.05text',
'title': 'Încheiere. Vom cuteza noi să învingem?',
'info': 'Două tactici ale social-democraţiei în revoluţia democratică (1905)',
},
{'year': '1905',
'image': 'lenin2',
'content': ['<h6 style="text-align: center;"><a id="p0"></a>Prezentarea vulgară burgheză a dictaturii şi concepţia lui Marx despre dictatură</h6>', '<p><a id="p1"></a>Mehring povesteşte, în adnotările la ediţia — scoasă de el — a articolelor lui Marx apărute în 1848 în „Noua gazetă renană“, că publicistica burgheză i-a reproşat acestui ziar, între altele, că ar fi cerut „introducerea imediată a dictaturii ca singurul mijloc de realizare a democraţiei“ (Marx’ Nachlass, vol. III, pag. 53). Din punct de vedere vulgar-burghez, noţiunea de dictatură şi cea de democraţie se exclud una pe alta. Neînţelegând teoria luptei de clasă şi fiind obişnuit să vadă în arena politică ciorovăiala meschină dintre diferitele cercuri şi coterii ale burgheziei, burghezul înţelege prin dictatură abolirea tuturor libertăţilor şi garanţiilor democraţiei, orice samavolnicie, orice abuz de putere în interesul personal al dictatorului. În fond, tocmai acest punct de vedere vulgar burghez se observă şi la Martînov al nostru, care, la sfârşitul „noii campanii“ pornite de el în „Iskra“ nouă, explică pasiunea pe care o manifestă „Vpered“ şi „Proletarii“ pentru lozinca dictaturii prin faptul că Lenin „doreşte cu multă ardoare să-şi încerce norocul“ („Iskra“ nr. 103, pag. 3, col. 2). Această minunată explicaţie se situează în întregime la înălţimea acuzaţiilor aduse de burghezi „Noii gazete renane“ că pledează în favoarea dictaturii. Marx, prin urmare, a fost şi el învinuit — numai că nu de „social-democraţi“, ci de liberalii-burghezi! — că „substituie“ una alteia noţiunea de revoluţie şi cea de dictatură. Pentru a-i explica lui Martînov conţinutul ideii de dictatură a unei clase, spre deosebire de dictatura unei persoane, şi a-i arăta care sunt sarcinile dictaturii democratice, spre deosebire de acelea ale dictaturii socialiste, nu va fi de prisos să ne oprim asupra concepţiilor „Noii gazete renane“.</p>', '<p><a id="p2"></a>„Orice formă de organizare provizorie a statului după o revoluţie — scria „Noua gazetă renană“ la 14 septembrie 1848 — reclamă o dictatură, şi anume o dictatură energică. Noi i-am reproşat lui Camphausen (preşedinte al Consiliului de Miniştri după 18 martie 1848), de la bun început, că n-a avut o atitudine dictatorială, că n-a zdrobit şi n-a înlăturat imediat rămăşiţele vechilor instituţii. Şi, în timp ce d-l Camphausen se legăna în iluzii constituţionale, partidul învins (adică partidul reacţiunii) şi-a întărit poziţiile în rândurile birocraţiei şi ale armatei, ba a îndrăznit chiar să treacă ici-colo la luptă deschisă“.</p>', '<p><a id="p3"></a>Aceste cuvinte, spune pe bună dreptate Mehring, rezumă în câteva propoziţii cele arătate în mod amănunţit de „Noua gazetă renană“, într-o serie de lungi articole, despre guvernul Camphausen. Ce ne spun, aşadar, aceste cuvinte ale lui Marx? Că un guvern revoluţionar provizoriu trebuie să acţioneze în mod dictatorial (teză pe care n-a putut, în ruptul capului, s-o înţeleagă „Iskra“, care se ferea de lozinca dictaturii); că sarcina acestei dictaturi este să lichideze rămăşiţele vechilor instituţii (tocmai ceea ce este limpede arătat în rezoluţia Congresului al III-lea al P.M.S.D.R. cu privire la lupta împotriva contrarevoluţiei şi ceea ce, după cum am arătat mai sus, este omis în rezoluţia conferinţei), în sfârşit, în al treilea rând, aceste cuvinte arată că Marx biciuia pe democraţii burghezi pentru că-şi făceau „iluzii constituţionale“ în epoca revoluţiei şi a războiului civil deschis. Care este sensul acestor cuvinte se poate vedea deosebit de clar într-un articol apărut în „Noua gazetă renană“ din 6 iunie 1848. „O adunare naţională constituantă — scria Marx — trebuie să fie, înainte de toate, o adunare activă, în chip revoluţionar activă. Adunarea de la Frankfurt se îndeletniceşte cu exerciţii parlamentare şcolăreşti şi lasă guvernul să acţioneze. Presupunând că, după o matură reflexie, acest savant conciliu ar reuşi să elaboreze cea mai bună ordine de zi şi cea mai bună constituţie, la ce ar folosi cea mai bună ordine de zi şi cea mai bună constituţie dacă între timp guvernele germane vor fi pus la ordinea zilei baioneta?“.</p>', '<p><a id="p4"></a>Iată care este sensul lozincii: dictatură. De aici se poate vedea care ar fi fost atitudinea lui Marx faţă de rezoluţiile care califică drept victorie hotărâtoare „hotărârea de a organiza o adunare constituantă“ sau care ne recomandă „să rămânem un partid de extremă opoziţie revoluţionară“!</p>', '<p><a id="p5"></a>Marile probleme din viaţa popoarelor se rezolvă numai prin forţă. Înseşi clasele reacţionare sunt, de obicei, cele dintâi care recurg la violenţă, la război civil, care „pun la ordinea zilei baioneta“, aşa cum a făcut absolutismul rus şi continuă să facă începând de la 9 ianuarie în mod sistematic, neîncetat şi pretutindeni. Şi din moment ce s-a creat o asemenea situaţie, din moment ce baioneta ocupă într-adevăr primul loc pe ordinea de zi a vieţii politice, din moment ce insurecţia s-a dovedit a fi necesară şi urgentă, înseamnă că iluziile constituţionale şi exerciţiile şcolăreşti de-a parlamentarismul nu fac decât să mascheze trădarea revoluţiei de către burghezie, „îndepărtarea“ ei de revoluţie. Clasa cu adevărat revoluţionară trebuie să lanseze atunci tocmai lozinca dictaturii.</p>', '<p><a id="p6"></a>Cu privire la sarcinile acestei dictaturi, Marx a scris, de asemenea, în „Noua gazetă renană“: „Adunarea naţională ar fi trebuit să acţioneze pretutindeni în mod dictatorial împotriva tentativelor reacţionare ale unor guverne care-şi trăiseră traiul, şi atunci şi-ar fi cucerit în opinia publică o forţă de care s-ar fi zdrobit toate baionetele... Adunarea naţională oboseşte poporul german cu discursuri plictisitoare, în loc să-l antreneze după sine sau să se lase antrenată de el“. Adunarea naţională ar fi trebuit, după părerea lui Marx, „să înlăture acele stări de lucruri existente în Germania care erau în contradicţie cu principiul suveranităţii poporului“, iar după aceea „să-şi consolideze terenul revoluţionar pe care stă, să pună la adăpost de orice atacuri suveranitatea poporului cucerită prin revoluţie“.</p>', '<p><a id="p7"></a>Prin urmare, în ce priveşte conţinutul lor, sarcinile pe care le-a pus Marx în 1848 în faţa guvernului revoluţionar sau a dictaturii se reduceau, în primul rând, la revoluţia <i>democratică:</i> apărarea împotriva contrarevoluţiei şi înlăturarea efectivă a tot ce este în contradicţie cu suveranitatea poporului. Or, asta nu este altceva decât dictatura revoluţionar-democratică.</p>', '<p><a id="p8"></a>Mai departe: care clase puteau şi trebuiau, după părerea lui Marx, să înfăptuiască această sarcină (să aplice în mod efectiv şi până la capăt principiul suveranităţii poporului şi să respingă atacurile contrarevoluţiei)? Marx vorbeşte despre „popor“. Dar noi ştim că el a combătut întotdeauna fără cruţare iluziile mic-burgheze cu privire la unitatea „poporului“, la inexistenţa luptei de clasă în sânul poporului. Folosind cuvântul „popor“, Marx nu estompa cu ajutorul lui deosebirile dintre clase, ci unea laolaltă anumite elemente capabile să ducă revoluţia până la capăt.</p>', '<p><a id="p9"></a>După victoria de la 18 martie a proletariatului berlinez, scria „Noua gazetă renană“, rezultatele revoluţiei s-au prezentat sub un dublu aspect: „Pe de o parte, înarmarea poporului, dreptul de asociere şi suveranitatea poporului efectiv cucerită; pe de altă parte, menţinerea monarhiei şi guvernul Camphausen-Hansemann, adică guvernul reprezentanţilor marii burghezii. Revoluţia a avut deci două feluri de rezultate, care în mod necesar trebuiau să fie divergente. Poporul a învins şi şi-a cucerit o seamă de libertăţi cu caracter net democratic, însă conducerea nemijlocită n-a trecut în mâinile lui, ci în acelea ale marii burghezii. Într-un cuvânt, revoluţia n-a fost dusă până la capăt. Poporul a îngăduit formarea unui guvern din reprezentanţi ai marii burghezii, şi aceştia şi-au dezvăluit imediat intenţiile lor, făcând propuneri de alianţă vechii nobilimi prusiene şi birocraţiei. În guvern au intrat Arnim, Canitz şi Schwerin.</p>', '<p><a id="p10"></a><i>De teama poporului, adică de teama muncitorilor şi a burgheziei democratice, marea burghezie, dintotdeaurta antirevoluţionară, a încheiat o alianţa defensivă şi ofensivă cu reacţiunea“</i> (subliniat de noi).</p>', '<p><a id="p11"></a>Aşadar, nu numai „hotărârea de a organiza o adunare constituantă“, dar nici convocarea ei efectivă nu este suficientă pentru ca revoluţia să repurteze o victorie hotărâtoare! Chiar după o victorie parţială în lupta armată (victoria obţinută de muncitorii berlinezi împotriva trupelor la 18 martie 1848) este posibilă o revoluţie „neterminată“, o revoluţie „care n-a fost dusă până la capăt“. Şi de ce anume depinde ducerea ei până la capăt? De următorul lucru: în ale cui mâini trece nemijlocit conducerea — în mâinile Petrunkevicilor şi Rodiceviior — vreau să zic: în mâinile Camphausenilor şi Hansemannilor —, sau în mâinile <i>poporului</i>, adică în mâinile muncitorilor şi ale burgheziei democratice? În primul caz, burghezia va avea puterea, iar proletariatul va dispune de „libertatea de critică“, de libertatea de „a rămâne un partid de extremă opoziţie revoluţionară“. Burghezia va încheia, îndată după victorie, o alianţă cu reacţiunea (asta s-ar întâmpla în mod inevitabil şi în Rusia dacă, de exemplu, muncitorii din Petersburg n-ar repurta decât o victorie parţială în lupte de stradă cu trupele şi ar lăsa pe domnii Petrunkevici &amp; Co. să formeze ei guvernul). În al doilea caz ar fi posibilă o dictatură revoluţionar-democratică, adică o victorie deplină a revoluţiei.</p>', '<p><a id="p12"></a>Rămâne să stabilim mai precis ce înţelegea propriu-zis Marx prin „burghezia democratică“ (demokratische Bürgerschaft), care, împreună cu muncitorii, era denumită de el popor, spre deosebire de marea burghezie.</p>', '<p><a id="p13"></a>Un răspuns clar la această întrebare ni-l dă următorul pasaj dintr-un articol apărut în „Noua gazetă renană“ din 29 iulie 1848: „...Revoluţia germană din 1848 este o parodie a revoluţiei franceze din 1789.</p>', '<p><a id="p14"></a>La 4 august 1789, la trei săptămâni după luarea Bastiliei, poporul francez a venit de hac într-o singură zi tuturor servituţilor feudale.</p>', '<p><a id="p15"></a>La 11 iulie 1848, la patru luni după luptele de baricadă din martie, servituţiile feudale au venit de hac poporului german. Teste Gierke cum Hansemanno. <a href="javascript:void(0);" id="n109">[109]</a></p>', '<p><a id="p16"></a>Burghezia franceză din 1789 nu şi-a părăsit nici o clipă aliaţii ei, ţăranii. Ea ştia că la baza dominaţiei ei stă desfiinţarea feudalismului la sate, crearea unei clase libere de ţărani proprietari de pământ (grundbesitzenden).</p>', '<p><a id="p17"></a>Burghezia germană din 1848 trădează fără nici o ezitare pe ţărani, pe aliaţii ei cei mai fireşti, care sunt carne din carnea ei şi sânge din sângele ei şi fără care ea este neputincioasă în faţa nobilimii.</p>', '<p><a id="p18"></a>Menţinerea drepturilor feudale, consfinţirea lor sub forma răscumpărării (iluzorii), iată rezultatul revoluţiei germane din 1848. Muntele a născut un şoarece!“</p>', '<p><a id="p19"></a>Acesta este un pasaj foarte instructiv, care cuprinde patru teze importante: 1) Revoluţia germană neterminată se deosebeşte de revoluţia franceză terminată prin faptul că burghezia a trădat nu numai democratismul în general, ci şi ţărănimea în special. 2) Baza înfăptuirii depline a revoluţiei democratice o constituie crearea unei clase libere de ţărani. 3) Crearea unei asemenea clase înseamnă abolirea servituţilor feudale, lichidarea feudalismului; dar ea încă nu este, în nici un caz, o revoluţie socialistă. 4) Ţăranii sunt aliaţii „cei mai fireşti“ ai burgheziei, şi anume ai burgheziei democratice, fără de care ea este „neputincioasă“ în faţa reacţiunii.</p>', '<p><a id="p20"></a>Dacă se fac cuvenitele schimbări impuse de particularităţile naţionale concrete şi în locul feudalismului se pune iobăgismul, toate aceste teze pot fi pe de-a-ntregul aplicate şi Rusiei din anul 1905. Nu încape îndoială că, trăgând învăţăminte din experienţa Germaniei, care a fost pusă în lumină de Marx, nu putem ajunge la altă lozincă pentru victoria hotărâtoare a revoluţiei decât aceea a dictaturii revoluţionar-democratice a proletariatului şi a ţărănimii. Nu încape îndoială că principalele părţi componente ale acelui „popor“ pe care Marx îl opunea în 1848 reacţiunii ce se împotrivea, precum şi burgheziei trădătoare, sunt proletariatul şi ţărănimea. Nu încape îndoială că şi la noi, în Rusia, burghezia liberală şi domnii osvobojdenişti trădează şi vor trăda ţărănimea, adică vor căuta să scape printr-un simulacru de reformă, vor trece de partea moşierilor în lupta hotărâtoare dintre ei şi ţărănime. Numai proletariatul este în stare să sprijine până la capăt ţărănimea în această luptă. În fine, nu încape îndoială că şi la noi, în Rusia, succesul luptei ţărăneşti, adică trecerea întregului pământ în mâinile ţăranilor, va însemna o revoluţie democratică deplină, întrucât va constitui reazemul social al revoluţiei duse până la capăt, dar în nici un caz nu va însemna o revoluţie socialistă şi nici „socializarea“ despre care vorbesc ideologii micii burghezii, socialiştii-revoluţionari. Succesul răscoalei ţărăneşti, victoria revoluţiei democratice, nu va face decât să netezească calea în vederea unei lupte adevărate şi hotărâtoare pentru socialism, pe terenul republicii democrate. Ţărănimea, ca clasă de proprietari de pământ, va juca în această luptă acelaşi rol trădător, nestatornic pe care-l joacă acum burghezia în lupta pentru democraţie. A scăpa din vedere acest lucru înseamnă a scăpa din vedere socialismul, înseamnă a te înşela pe tine însuţi şi pe alţii în ce priveşte adevăratele interese şi sarcini ale proletariatului.</p>', '<table style="margin-left: auto; margin-right: auto;"><a id="p21"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '1.06.06text',
'title': 'Prezentarea vulgară burgheză a dictaturii şi concepţia lui Marx despre dictatură',
'info': 'Două tactici ale social-democraţiei în revoluţia democratică (1905)',
},
{'year': '1905',
'image': 'lenin2',
'content': ['<p class="noind"><a id="p0"></a>16.X.1905</p>', '<p><a id="p1"></a>Dragi tovarăşi, vă sunt foarte recunoscător pentru trimiterea 1) dării de seamă a Comitetului de luptă şi 2) a notei în legătură cu organizarea pregătirii insurecţiei + 3) a schemei de organizare. După ce am citit aceste documente, consider că este de datoria mea să mă adresez direct Comitetului de luptă, în vederea unui schimb tovărăşesc de păreri. Cred că e inutil să spun că n-am să mă pronunţ asupra felului cum a fost pusă în mod practic chestiunea; nu încape nici o îndoială că se face tot ce e cu putinţă în grelele condiţii din Rusia. Dar, dacă judecăm după documente, totul arată că există pericolul ca treaba să degenereze în formalism. Toate aceste scheme, toate aceste planuri de organizare ale Comitetului de luptă fac impresia unei hârţogării birocratice. Vă rog să-mi iertaţi sinceritatea, dar sper că n-o să mă bănuiţi că aş căuta nod în papură. Într-o treabă ca asta nu e nimic mai puţin potrivit decât schemele, sau decât discuţiile şi conversaţiile în legătură cu funcţiunile Comitetului de luptă şi drepturile lui. Aici este nevoie de energie, de o energie extraordinară. Constat cu groază — zău, cu groază — că <i>de peste o jumătate de an</i> se vorbeşte de bombe, dar nu s-a fabricat încă nici una! Şi vorbesc oameni dintre cei mai învăţaţi... Îndreptaţi-vă spre tineret, domnilor! Acesta este singurul mijloc care poate să salveze totul. Altfel, credeţi-mă, veţi rămâne în întârziere (totul îmi arată acest lucru) şi vă veţi alege doar cu note, planuri, schiţe, scheme, cu minunate reţete, toate „ştiinţific“ întocmite, dar fără o organizaţie, fără o activitate vie. Îndreptaţi-vă spre tineret. Înfiinţaţi <i>de îndată</i> şi pretutindeni detaşamente de luptă în rândurile studenţilor şi <i>mai ales în rândurile muncitorilor</i> etc. etc. Să fie organizate imediat drujine de 3 până la 10, până la 30 etc. de oameni, care să se înarmeze imediat prin propriile lor mijloace, fiecare cu ce poate — cu pistol, cu cuţit, cu o cârpă înmuiată în petrol, cu care să dea foc etc.; ele să-şi aleagă imediat conducători şi, pe cât se poate, <i>să stabilească legătura</i> cu Comitetul de luptă de pe lângă Comitetul din Petersburg. Nu cereţi nici un fel de formalităţi, lăsaţi-vă păgubaşi — pentru dumnezeu! — de toate schemele, daţi dracului toate „funcţiile, drepturile şi privilegiile“. Nu pretindeţi oamenilor să intre în mod obligatoriu în P.M.S.D.R.; asta ar fi o pretenţie absurdă pentru o insurecţie armată. Nu refuzaţi să intraţi în legătură cu orice cerc, chiar dacă e format numai din trei persoane, cu singura condiţie ca el să inspire încredere din punct de vedere conspirativ şi să fie hotărât să se bată cu armata ţaristă. Cercurile care vor pot să intre în P.M.S.D.R. sau <i>să i se alăture</i>, aceasta este un lucru foarte bun; dar aş socoti în mod categoric că este o greşeală <i>să se pretindă</i> aşa ceva.</p>', '<p><a id="p2"></a>Rolul Comitetului de luptă de pe lângă Comitetul din Petersburg trebuie să fie acela de <i>a ajuta</i> aceste detaşamente ale armatei revoluţionare, de a servi drept „birou“ de legătură etc. <i>Serviciile</i> voastre vor fi primite cu bucurie de orice detaşament, dar, dacă veţi porni <i>la o asemenea acţiune</i> cu scheme şi cu discursuri despre „drepturile“ Comitetului de luptă, veţi strica toată treaba, vă asigur că o veţi strica în mod iremediabil.</p>', '<p><a id="p3"></a>Aici este nevoie de o amplă acţiune de propagandă. Puneţi 5-10 oameni să viziteze într-o săptămână <i>sute</i> de cercuri muncitoreşti şi studenţeşti, să pătrundă pretutindeni unde este cu putinţă şi să propună pretutindeni un plan limpede, concis, precis şi simplu: formaţi imediat un detaşament, înarmaţi-vă cu ce puteţi, străduiţi-vă din răsputeri; noi vă vom ajuta cu ce vom putea, dar <i>nu aşteptaţi ajutorul nostru</i>, acţionaţi din proprie iniţiativă.</p>', '<p><a id="p4"></a>Lucrul cel mai important într-o asemenea acţiune este iniţiativa unui mare număr de cercuri mici. Ele vor face totul. Fără ele, întregul vostru Comitet de luptă nu înseamnă nimic. Rodnicia muncii Comitetului de luptă eu aş măsura-o după numărul detaşamentelor cu care este în legătură. Dacă peste o lună sau două Comitetul de luptă nu va avea la Petersburg un minim de 200-300 de detaşamente, va fi un Comitet mort. Atunci va trebui să fie înmormântat. Într-un moment de asemenea efervescenţă, dacă nu reuşeşti să strângi sute de detaşamente, înseamnă că te afli în afara vieţii.</p>', '<p><a id="p5"></a>Propagandiştii trebuie să dea fiecăruia dintre detaşamente reţete scurte şi cât se poate de simple pentru fabricarea de bombe, să facă în faţa lor o expunere elementară asupra întregului tip de lucrări, iar apoi să-l lase să se descurce singur. Detaşamentele trebuie să înceapă <i>de îndată</i> instrucţia militară cu operaţii imediate, fără nici o întârziere. Unele vor trebui să organizeze de îndată uciderea unui spion, aruncarea în aer a unei secţii de poliţie, altele un atac la o bancă pentru confiscarea de fonduri necesare insurecţiei, iar altele să execute nişte manevre, să schiţeze nişte planuri etc. Dar este necesar să înceapă imediat să înveţe din acţiuni practice: să nu vă temeţi de asemenea atacuri de probă. Ele pot, desigur, să degenereze, dar asta va fi un neajuns al zilei de mâine, pe când astăzi el constă în inerţia noastră, în doctrinarismul nostru, în imobilitatea profesorală, în teama senilă de iniţiativă. Fiecare detaşament să caute să se exerseze singur, măcar molestând pe sergenţii de stradă: zecile de victime vor fi cu prisosinţă compensate prin apariţia a sute de luptători cu experienţă, care mâine vor duce după ei sute de mii de oameni.</p>', '<p><a id="p6"></a>Vă strâng călduros mâna, tovarăşi, şi vă urez succes. Nu vreau câtuşi de puţin să vă impun părerea mea, dar consider că e de datoria mea <i>să v-o fac cunoscută</i>.</p>', '<p class="right" style="text-align: right;"><a id="p7"></a>Al vostru, <i>Lenin</i></p>'],
'idChr': '1.07text',
'title': '',
'info': 'Către Comitetul de luptă de pe lângă Comitetul din Petersburg (1905)',
},
{'year': '1905',
'image': 'lenin2',
'content': ['<h6 style="text-align: center;"><a id="p0"></a>I</h6>', '<p><a id="p1"></a>Condițiile de activitate a partidului nostru se schimbă radical. A fost cucerită libertatea întrunirilor, libertatea de asociere, libertatea presei. Desigur că aceste drepturi sînt extrem de nestabile, și ar fi o nebunie, dacă nu o crimă, să contezi pe actualele libertăți. Lupta decisivă nu s-a dat încă și pregătirea în vederea acestei lupte trebuie să stea pe primul plan. Aparatul conspirativ al partidului trebuie păstrat. Totodată însă este neapărat necesar să se folosească pe scară cît mai largă posibilitățile de astăzi, relativ mai mari. Este neapărat necesar ca, pe lîngă aparatul conspirativ, să se creeze mereu alte organizații noi de partid (și organizații care să se alăture partidului), legale și semilegale. Fără aceasta, adaptarea activității noastre la noile condiții, posibilitatea de a rezolva noile sarcini este de neconceput...</p>', '<p><a id="p2"></a>Pentru a pune organizarea pe baze noi, este nevoie de un nou congres al partidului. Potrivit statutului, congresul partidului se întrunește o dată pe an; el a fost fixat pentru mai 1906, însă acum trebuie să grăbim convocarea lui. Dacă nu vom profita de acest moment, îl vom scăpa, în sensul că nevoia de organizare, pe care muncitorii o simt foarte acut, va lua forme schiloade, periculoase, va duce la întărirea nu știu căror „independenți“ etc. Trebuie să ne grăbim să ne organizăm într-un chip nou, trebuie să punem în discuția generală metode noi, să definim cu curaj și hotărît „noul curs“.</p>', '<p><a id="p3"></a>Convingerea mea profundă este că apelul către partid, publicat în numărul de față și semnat de Comitetul Central al partidului nostru, definește cît se poate de just acest nou curs. Noi, reprezentanții social-democrației revoluționare, adepții „majorității“, am spus în repetate rînduri că democratizarea partidului nu poate fi dusă pînă la capăt în condițiile muncii conspirative, că în aceste condiții „principiul electiv“ este o vorbă goală. Și viața a confirmat spusele noastre. Chiar și foștii adepți ai minorității au relevat în repetate rînduri în publicistică (vezi broșura scrisă de Un muncitor, cu o prefață de Akselrod, și scrisoarea scrisă de „Un muncitor dintre mulți alții“ și publicată în „Iskra“ și în broșura „Muncitorii despre sciziunea din partid“) că în fapt nu s-a reușit să se realizeze nici o democratizare serioasă, nici o electivitate reală. Dar noi, bolșevicii, am recunoscut întotdeauna necesitatea de a se trece la principiul electiv în noile condiții, în condițiile trecerii la libertatea politică: procesele-verbale ale Congresului al III-lea al P.M.S.D.R. dovedesc deosebit de convingător acest lucru, dacă mai e nevoie de dovezi.</p>', '<p><a id="p4"></a>Așadar, sarcina este clară: să păstrăm deocamdată aparatul conspirativ și să dezvoltăm un aparat nou, legal. Aplicată la congres, această sarcină (a cărei îndeplinire concretă necesită, desigur, pricepere în munca practică și cunoașterea tuturor condițiilor de loc și de timp) sună astfel: să convocăm Congresul al IV-lea pe baza statutului și, în același timp, să începem chiar de pe acum, imediat, să aplicăm principiul electiv. C.C. a rezolvat această sarcină în felul următor: delegații comitetelor, ca reprezentanți ai organizațiilor cu drepturi depline, în mod formal, și ca reprezentanți ai continuității partidului, în mod real, vin la congres cu drept de vot deliberativ. Pe delegații aleși din partea <i>tuturor</i> membrilor de partid, deci și din partea masei muncitorilor care fac parte din partid, Comitetul Central <i>i-a invitat</i>, în virtutea dreptului său, să participe cu drept de vot consultativ. C.C. a declarat apoi că va propune de la început congresului să transforme acest vot consultativ în vot deliberativ. Vor consimți la aceasta delegații cu drepturi depline ai comitetelor?</p>', '<p><a id="p5"></a>C.C. afirmă că, după părerea sa, vor consimți negreșit. Eu personal sînt profund convins de acest lucru. Nu se poate să refuzi să consimți la așa ceva. Nu putem să ne închipuim că majoritatea conducătorilor proletariatului social-democrat ar refuza să consimtă la aceasta. Sîntem convinși că părerile activiștilor de partid, înregistrate cu toată minuțiozitatea de ziarul „Novaia Jizn“, vor dovedi foarte curînd justețea punctului nostru de vedere: chiar dacă va trebui să dăm o luptă pentru acest pas (transformarea votului consultativ în vot deliberativ), rezultatul este în afară de orice îndoială.</p>', '<p><a id="p6"></a>Să luăm această problemă sub alt aspect, nu din punct de vedere formal, ci în fond. Oare pentru social-democrație înfăptuirea planului propus de noi prezintă vreo primejdie?</p>', '<p><a id="p7"></a>S-ar putea considera o primejdie faptul că în partid vor intra dintr-o dată mase de nesocial-democrați, s-ar putea crede că atunci partidul se va dizolva în mase, că partidul va înceta să fie detașamentul de avangardă conștient al clasei, că partidul va ajunge în coada maselor. Ar fi, desigur, o perioadă deplorabilă. Și această primejdie <i>ar putea</i>, fără îndoială, să capete <i>o foarte mare</i> însemnătate <i>dacă</i> am avea o înclinație spre demagogie, dacă bazele partinității (programul, regulile tactice, experiența organizatorică) ar lipsi cu totul sau ar fi slabe și șubrede. Dar în realitate acest „dacă“ nu există. Printre noi, bolșevicii, nu numai că n-a existat o înclinație spre demagogie, dar, dimpotrivă, noi am luptat întotdeauna în mod hotărît, fățiș și direct împotriva celor mai slabe încercări de demagogie, am cerut ca cei care intră în partid să aibă o atitudine conștientă, am insistat asupra uriașei importanțe a continuității în dezvoltarea partidului, am propovăduit disciplina și educarea <i>tuturor</i> membrilor partidului în una sau alta din organizațiile de partid. Noi avem un program propriu, care are o bază solidă, care este recunoscut în mod oficial de toți social-democrații și care nu a dat loc la nici un fel de critică în ceea ce privește fondul tezelor lui fundamentale (criticarea a diferite puncte și formulări este un lucru cît se poate de firesc și de necesar în orice partid viu). Avem rezoluții cu privire la tactică, elaborate în mod consecvent și sistematic atît la Congresul al II-lea și la Congresul al III-lea, cît și prin activitatea de ani de zile a presei social-democrate. Avem și o oarecare experiență organizatorică și o organizare reală, care a jucat un rol educativ și care a dat, fără îndoială, roade ce nu se văd imediat, dar pe care numai niște oameni orbi sau orbiți le-ar putea nega.</p>', '<p><a id="p8"></a>Nu, tovarăși, să nu exagerăm această primejdie. Social-democrația și-a făcut un nume, și-a statornicit o orientare, a creat cadre de muncitori social-democrați. Și în momentul de față, cînd proletariatul eroic a dovedit în fapt că e gata de luptă și că știe să lupte în mod solidar, tenace pentru scopurile care-i sînt limpezi, că știe să lupte în spirit pur social-democrat, în acest moment ar fi pur și simplu ridicol să ne îndoim că în 99 de cazuri din 100 muncitorii care intră în partidul nostru și care vor intra în el mîine, la invitația Comitetului Central, vor fi social-democrați. Clasa muncitoare este social-democrată în mod instinctiv, spontan, și munca de mai bine de zece ani a social-democrației a făcut foarte mult pentru a transforma această spontaneitate în conștiință. Nu vă băgați în cap grozăvii imaginare, tovarăși! Nu uitați că în orice partid viu și în plină dezvoltare vor exista întotdeauna elemente de nestabilitate, de șovăială, de oscilare. Dar aceste elemente cedează și vor ceda în fața influenței nucleului consecvent și închegat al social-democraților.</p>', '<p><a id="p9"></a>Partidul nostru lîncezea în ilegalitate. În ultimii ani el se sufoca în această stare, cum bine a spus unul dintre delegații la Congresul al III-lea. Dispar condițiile în care munca trebuie să fie dusă în ilegalitate. Să pășim deci înainte cu mai mult curaj; puneți mîna pe arme noi, înmînați-le unor oameni noi, lărgiți-vă bazele de sprijin, chemați-i la voi pe toți muncitorii social-democrați, încadrați-i cu sutele și cu miile în rîndurile organizațiilor de partid. Delegații lor să învioreze rîndurile centrelor noastre, să aducă cu ei suflul proaspăt al tinerei Rusii revoluționare. Pînă acum revoluția a luptat pentru a confirma și a confirmat justețea tuturor tezelor teoretice fundamentale ale marxismului, a tuturor lozincilor esențiale ale social-democrației. Și revoluția a confirmat și justețea activității <i>noastre</i>, social-democrate, a confirmat speranța și credința noastră în revoluționarismul real al proletariatului. Să lăsăm deci la o parte orice lucruri mărunte atunci cînd este vorba de reorganizarea necesară a partidului: să pășim imediat pe o cale nouă. Asta nu va face să fim lipsiți de vechiul aparat conspirativ (faptul că muncitorii social-democrați îl vor recunoaște și-l vor confirma este în afară de orice îndoială: viața și mersul revoluției o dovedesc de o sută de ori mai convingător decît ar putea s-o dovedească hotărîrile și rezoluțiile). Asta ne va aduce și forțe noi, tinere, ieșite din adîncurile singurei clase cu adevărat revoluționare și revoluționare pînă la capăt, datorită căreia Rusia a cucerit jumătate din libertate, datorită căreia va cuceri libertatea deplină și care, prin libertate, o va duce la socialism!</p>'],
'idChr': '1.08.01text',
'title': 'I',
'info': 'Despre reorganizarea partidului (1905)',
},
{'year': '1905',
'image': 'lenin2',
'content': ['<h6 style="text-align: center;"><a id="p0"></a>II</h6>', '<p><a id="p1"></a>Hotărîrea C.C. al partidului nostru cu privire la convocarea Congresului al IV-lea al P.M.S.D.R., publicată în „Novaia Jizn“ nr. 9, face un pas hotărîtor spre înfăptuirea deplină a principiului democratic în organizarea partidului. Alegerile de delegați la congres (care la început vin cu drept de vot consultativ, dar care apoi vor căpăta, fără îndoială, drept de vot deliberativ) trebuie efectuate într-o lună. Toate organizațiile de partid trebuie deci să înceapă cît mai curînd să discute problema persoanelor care urmează să fie desemnate drept candidați și a sarcinilor congresului. Trebuie neapărat să se țină seama de posibilitatea ca absolutismul muribund să facă noi încercări de a se eschiva de la acordarea libertăților promise, de a-i ataca pe muncitorii revoluționari, mai ales pe conducătorii lor. De aceea cred că nu este indicat (în afară doar de cazuri speciale) să se dea publicității adevăratele nume ale delegaților. Atîta timp cît sutele negre rămîn la putere, nu putem încă să renunțăm la pseudonime, cu care ne-a deprins epoca robiei politice. Și n-ar strica dacă și alegerea delegaților s-ar face tot ca pînă acum, „avîndu-se în vedere eventualitatea unei căderi“. Dar nu vom insista asupra tuturor acestor precauții de conspirativitate, deoarece tovarășii care cunosc condițiile locale de muncă o vor scoate lesne la capăt cu toate greutățile care se pot ivi în această privință. Tovarășii cu o bogată experiență în domeniul muncii revoluționare în condițiile absolutismului trebuie să ajute cu sfaturile lor pe toți cei care încep munca social-democrată în condițiile noi, „libere“ (deocamdată libere între ghilimele). Se înțelege de la sine că membrii comitetelor noastre trebuie să dea cu acest prilej dovadă de mult tact: în mod inevitabil, vechile prerogative formale își pierd acum însemnătatea și de cele mai multe ori trebuie s-o luăm iarăși „de la început“, <i>să arătăm</i> păturilor largi de noi tovarăși de partid întreaga importanță a unui program, a unei tactici, a unei organizări social-democrate consecvente. Nu trebuie să uităm că pînă acum am avut prea des de-a face numai cu revoluționari ieșiți dintr-o anumită pătură socială, pe cînd acum vom avea de-a face cu reprezentanți tipici ai masei: această schimbare impune nu numai o schimbare a metodelor de propagandă și agitație (necesitatea de a expune lucrurile într-o formă mai populară, priceperea de a trata o problemă, priceperea de a lămuri cît mai simplu, mai concret și în mod cu adevărat convingător adevărurile fundamentale ale socialismului), ci și o schimbare a formelor de organizare.</p>', '<p><a id="p2"></a>În articolul de față aș vrea să mă opresc asupra unui aspect al noilor sarcini organizatorice. Prin hotărîrea sa, C.C. invită la congres delegați din partea <i>tuturor</i> organizațiilor de partid și cheamă pe <i>toți</i> muncitorii social-democrați să intre în aceste organizații. Pentru ca acest deziderat frumos să devină realitate, nu este de ajuns o simplă „invitare“ a muncitorilor, nu este de ajuns simpla sporire a numărului organizațiilor de tip vechi. Nu, pentru aceasta e necesar ca toți tovarășii să elaboreze în comun, în mod de sine stătător, creator, <i>noi</i> forme de organizare. În această privință nu se pot indica nici un fel de norme dinainte stabilite, deoarece este o problemă cu totul nouă; aici trebuie folosită cunoașterea condițiilor locale și, lucrul cel mai important, inițiativa <i>tuturor</i> membrilor de partid. Noua formă de organizare sau, mai exact, noua formă a celulei organizatorice de bază a partidului muncitoresc trebuie să fie, desigur, mai largă în comparație cu vechile cercuri. În afară de aceasta, probabil că noua celulă va trebui să fie o organizație mai puțin riguroasă, mai „liberă“, mai „lose“. În condițiile unei depline libertăți de asociere și ale deplinei garantări a drepturilor cetățenești ale populației, ar trebui, desigur, să înființăm pretutindeni uniuni social-democrate (nu numai profesionale, ci politice, de partid). În actualele condiții, trebuie să tindem să ne apropiem de acest scop pe toate căile și prin toate mijloacele pe care le vom avea la îndemînă.</p>', '<p><a id="p3"></a>Trebuie să trezim imediat inițiativa tuturor activiștilor de partid și a tuturor muncitorilor care simpatizează cu social-democrația. Trebuie să organizăm imediat și pretutindeni referate, discuții, mitinguri, întruniri în cadrul cărora oamenii să fie informați despre Congresul al IV-lea al P.M.S.D.R., să fie expuse sarcinile acestui congres într-o formă cît mai populară și mai accesibilă, să se arate care este noua formă de organizare a congresului, să fie chemați toți social-democrații să participe la crearea pe baze noi a unui partid social-democrat cu adevărat proletar. Această activitate ne va îmbogăți foarte mult experiența, va promova în două-trei săptămîni (dacă se va acționa în mod energic) noi forțe social-democrate din rîndurile muncitorilor, va face să crească în pături mult mai largi interesul pentru partidul social-democrat, pe care am hotărît acum să-l reorganizăm împreună cu toți tovarășii muncitori. La toate adunările va fi pusă imediat problema creării de uniuni, organizații și grupe de partid. Fiecare uniune, organizație și grupă își va alege fără întârziere un birou sau o conducere ori o comisie executivă, într-un cuvînt o instituție centrală și permanentă care să conducă treburile organizației, să țină legătura cu instituțiile locale ale partidului, să primească și să difuzeze literatura de partid, să colecteze contribuțiile pentru munca de partid, să organizeze adunări, conferințe, referate și, în sfârșit, să pregătească alegerile delegaților la congresul partidului. Comitetele de partid vor avea grijă, desigur, să ajute pe fiecare dintre aceste organizații, să-i furnizeze materiale din care să se documenteze ce este Partidul muncitoresc social-democrat din Rusia, care este istoria lui și mărețele lui sarcini actuale.</p>', '<p><a id="p4"></a>Apoi este timpul să ne îngrijim și de crearea unor puncte de sprijin economic ca să zicem așa locale, ale muncitorilor din organizațiile social-democrate, sub formă de cantine, ceainării, berării, biblioteci, săli de lectură, săli de tir [Nu cunosc corespondentul rusesc al acestui termen și numesc „sală de tir“ un local unde se trage la țintă; acolo se găsesc tot felul de arme și, plătind o mică taxă, oricine dorește poate să vină și să tragă la țintă cu revolverul și cu pușca. În Rusia a fost proclamată libertatea întrunirilor și de asociere. Cetățenii au dreptul să se întrunească și ca să învețe să tragă cu arma, întrucît acest lucru nu prezintă un pericol pentru nimeni. În orice mare oraș european veți găsi săli de tir, unde poate veni oricine, situate în subsoluri, uneori afară din oraș etc. Și muncitorilor nu le-ar strica deloc să învețe să tragă, să învețe să mînuiască armele. Bineînțeles că nu ne vom putea apuca serios și pe scară largă de acest lucru decît atunci cînd va fi asigurată libertatea de asociere și cînd polițiștii nemernici care ar îndrăzni să închidă aceste săli vor putea fi deferiți justiției. <i>[Lenin]</i>] etc. etc., ținute de membrii de partid. Nu trebuie să uităm că muncitorii social-democrați vor fi prigoniți nu numai de poliția „absolutistă“, ci și de patronii „absolutiști“, care-i vor concedia pe agitatori, și de aceea este extrem de important să se organizeze o bază cît mai independentă de arbitrarul fabricanților.</p>', '<p><a id="p5"></a>În general vorbind, noi, social-democrații, trebuie să profităm la maximum de actuala lărgire a libertății de acțiune, și, cu cît această libertate va fi mai mult asigurată, cu atît mai energic vom lansa lozinca: „să mergem în popor!“. Acum inițiativa muncitorilor înșiși se va manifesta în proporții la care noi, conspiratorii de ieri și „membrii cercurilor“ de ieri, nu îndrăzneam nici să visăm. Acum influența ideilor socialismului asupra masei proletariatului se exercită și se va exercita pe căi pe care adeseori vom fi cu totul incapabili să le urmărim. În conformitate cu aceste condiții va trebui să ne preocupăm de o mai justă repartizare a intelectualilor [La Congresul al III-lea al partidului mi-am exprimat dorința ca în comitetele de partid să revină, aproximativ, 8 muncitori la 2 intelectuali. Cît de învechită este acum această dorință!</p>', '<p><a id="p6"></a>Acum este de dorit ca în noile organizații de partid la un membru de partid din rîndurile intelectualilor social-democrați să revină cîteva sute de muncitori social-democraţi. <i>[Lenin]</i>] social-democrați, ca ei să nu se înghesuie degeaba acolo unde mișcarea este pusă pe picioare și se descurcă, dacă ne putem exprima astfel, cu forțele ei, ci să meargă „în păturile de jos“, unde munca este mai grea, condițiile mai grele, nevoia de oameni cu experiență și cunoștințe mai puternică, izvoarele de lumină mai puține, iar viața politică pulsează mai slab. Trebuie să mergem acum „în popor“ și pentru eventualitatea unor alegeri la care va participa întreaga populație, chiar și din colțurile cele mai îndepărtate, și (ceea ce este și mai important) pentru eventualitatea unei lupte deschise, ca să paralizăm reacționarismul Vendéei provinciale, ca să asigurăm în întreaga țară și în toate masele proletariatului răspîndirea lozincilor care vor porni din centrele mari.</p>', '<p><a id="p7"></a>Desigur, orice exagerare este dăunătoare; pentru a organiza munca foarte temeinic și „în mod exemplar“, în măsura posibilului, vom mai fi adeseori nevoiți să concentrăm cele mai bune forțe într-unul sau altul dintre centrele importante. Experiența ne va arăta ce proporție trebuie să păstrăm în această privință. În momentul de față, sarcina noastră nu constă atît în a găsi norme de organizare pe baze noi, cît în a desfășura o activitate amplă și foarte îndrăzneață, în vederea totalizării datelor experienței partidului și a consemnării lor la Congresul al IV-lea.</p>'],
'idChr': '1.08.02text',
'title': 'II',
'info': 'Despre reorganizarea partidului (1905)',
},
{'year': '1905',
'image': 'lenin2',
'content': ['<h6 style="text-align: center;"><a id="p0"></a>III</h6>', '<p><a id="p1"></a>În primele două capitole ne-am oprit asupra însemnătății generale a principiului eligibilității în partid și asupra necesității creării unor noi celule organizatorice și a unor noi forme organizatorice. Acum vom examina încă o problemă extrem de actuală, și anume problema unificării partidului.</p>', '<p><a id="p2"></a>Nu e pentru nimeni un secret că uriașa majoritate a muncitorilor social-democrați sînt extrem de nemulțumiți de sciziunea din partid și cer unificarea. Nu e pentru nimeni un secret că în rîndurile muncitorilor social-democrați (sau gata să devină social-democrați) sciziunea a provocat o oarecare răceală față de partidul social-democrat.</p>', '<p><a id="p3"></a>Muncitorii aproape că au pierdut speranța că „vîrfurile“ partidului se vor uni ele singure. Necesitatea unificării a fost recunoscută în mod oficial atît de Congresul al III-lea al P.M.S.D.R. cît și de conferința menșevicilor, care a avut loc în mai anul acesta. De atunci a trecut o jumătate de an, dar în direcția unificării nu s-a înregistrat aproape nici un progres. Nu e de mirare că muncitorii au început să dea semne de nerăbdare. Nu e de mirare că „Un muncitor dintre mulți alții“, care a scris despre unificare în „Iskra“ și în broșura editată de „majoritate“ („Muncitorii despre sciziunea din partid“, ed. C.C., Geneva, 1905), a amenințat în cele din urmă pe intelectualii social-democrați cu „un pumn din partea celor de jos“. Unora dintre social-democrați (menșevicilor) nu le-a plăcut atunci această amenințare, alții (bolșevicii) au găsit-o legitimă și în fond pe deplin întemeiată.</p>', '<p><a id="p4"></a>Impresia mea este că acum a sosit momentul cînd muncitorii social-democrați <i>conștienți</i> pot și trebuie să-și pună în aplicare intenția (nu spun „amenințarea“, deoarece acest cuvânt aduce a învinuire, a demagogie, iar noi din răsputeri trebuie să evităm și una și alta). Într-adevăr, acum a sosit sau, în orice caz, sosește momentul cînd principiul electiv poate fi aplicat în organizarea partidului nu în vorbe, ci în fapt; nu ca o vorbă frumoasă, dar goală, ci ca un principiu cu adevărat nou, care într-adevăr înnoiește, lărgește și întărește legăturile de partid. „Majoritatea“, prin C.C., a cerut direct introducerea și aplicarea imediată a principiului electiv. Minoritatea urmează aceeași cale. Iar în toate organizațiile, instituțiile, adunările, mitingurile etc. social-democrate, muncitorii social-democrați formează uriașa, covîrșitoarea majoritate.</p>', '<p><a id="p5"></a>Așadar, acum avem posibilitatea nu numai de a convinge pe alții de necesitatea unificării, nu numai de a căuta să obținem promisiuni de unificare, ci și de a unifica în fapt printr-o simplă hotărîre a majorității muncitorilor organizați și dintr-o fracțiune, și din cealaltă. Aici nu poate fi vorba de nimic „impus“, deoarece în principiu necesitatea unificării este recunoscută de toată lumea și urmează numai ca muncitorii să rezolve practic o problemă care principial este rezolvată.</p>', '<p><a id="p6"></a>Raportul dintre funcțiunea intelectualilor și cea a proletarilor (a muncitorilor) în cadrul mișcării muncitorești social-democrate poate fi exprimat, cred, destul de precis prin următoarea formulă generală: intelectualii rezolvă bine problemele „din punct de vedere principial“, întocmesc bine schema, raționează bine despre necesitatea de a face un lucru sau altul..., pe cînd muncitorii îl fac, transformă teoria cenușie într-o realitate vie.</p>', '<p><a id="p7"></a>Și nu voi cădea nicidecum în demagogie, nu voi diminua cîtuși de puțin importantul rol al factorului conștiință în mișcarea muncitorească, nu voi reduce cu nimic uriașa însemnătate a teoriei marxiste, a principiilor marxiste dacă voi spune acum: atît la congres cît și la conferință noi am creat „teoria cenușie“ a unificării partidului; tovarăși muncitori! ajutați-ne să transformăm această teorie cenușie într-o realitate vie! Intrați în număr cît mai mare în organizațiile de partid. Faceți din cel de-al IV-lea Congres al nostru și din cea de-a doua conferință a menșevicilor un congres impunător și măreț al muncitorilor social-democrați. Ocupați-vă în mod practic, împreună cu noi, de problema fuzionării; cu titlu de excepție (aceasta este o excepție care confirmă regula inversă!), în această problemă o zecime să fie teorie și nouă zecimi practică. La drept vorbind, aceasta este o dorință legitimă, necesară din punct de vedere istoric și explicabilă din punct de vedere psihologic. „Am teoretizat“ un timp atît de îndelungat (uneori în vînt, de ce n-am spune-o?) în atmosfera emigrației, încît zău că acum nu strică dacă „o să cădem“, puțin, oleacă, olecuță, „în cealaltă extremă“ și o să împingem olecuță practica pe primul plan. În problema unificării, în legătură cu care, în ceea ce privește cauzele sciziunii, am consumat tone de cerneală și munți de hîrtie, în această problemă un asemenea procedeu este, fără îndoială, indicat. În special nouă, emigranților, ne este dor de practică. Și apoi noi am întocmit un program foarte bun și complet al întregii revoluții democratice. Să ne unim deci și pentru a înfăptui această revoluție!</p>'],
'idChr': '1.08.03text',
'title': 'III',
'info': 'Despre reorganizarea partidului (1905)',
},
{'year': '1905',
'image': 'lenin2',
'content': ['<p><a id="p0"></a>Noile condiţii care s-au creat în Rusia după revoluţia din octombrie activităţii social-democrate au pus la ordinea zilei problema literaturii de partid. Deosebirea dintre presa legală şi cea ilegală, această tristă moştenire din epoca Rusiei iobăgiste, absolutiste, începe să dispară. Ea n-a dispărut încă complet, departe de aşa ceva. [...]</p>', '<p><a id="p1"></a>Atâta timp cât a existat o deosebire între presa legală şi cea ilegală, problema presei de partid şi a celei fără partid era rezolvată într-un mod extrem de simplu, dar şi extrem de fals şi de deformat. Întreaga presă ilegală era presă de partid, era editată de către diferite organizaţii, apărea sub îngrijirea unor grupe legate, într-un fel sau altul, de grupele de activişti practicieni ai partidului. Presa legală, în întregimea ei, nu aparţinea partidului, pentru că apartenenţa la partid era interzisă, dar „gravita“ în jurul unui partid sau al altuia. Colaborările monstruoase, „convieţuirile“ anormale, camuflările false erau inevitabile; reticenţele silite ale oamenilor care doreau să exprime concepţii de partid se amestecau cu inepţiile sau cu laşitatea de gândire ale celor care nu se ridicaseră încă până la aceste concepţii şi care, în fond, nici nu erau oameni de partid.</p>', '<p><a id="p2"></a>Blestemată epocă a exprimării într-o limbă esopică, a slugărniciei literare, a limbajului de sclav, a iobăgiei ideologice! Proletariatul a pus capăt acestei mârşăvii, din cauza căreia se sufoca tot ce era viu şi proaspăt în Rusia. Dar deocamdată proletariatul n-a cucerit pentru Rusia decât jumătate din libertate.</p>', '<table style="margin-left: auto; margin-right: auto;"><a id="p3"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p4"></a>Oricum ar fi, faptul că jumătate de revoluţie a fost înfăptuită ne obligă pe toţi să trecem de îndată la organizarea muncii într-un mod nou. Astăzi, chiar „legal“, literatura poate fi în proporţie de <sup>9</sup>/<sub>10</sub> literatură de partid. Literatura trebuie să devină o literatură de partid. În opoziţie cu moravurile burgheze, în opoziţie cu presa burgheză afaceristă, urmărind scopuri lucrative, în opoziţie cu individualismul şi carierismul publicistic burghez, cu „anarhismul boieresc“ şi cu goana după profit, proletariatul socialist trebuie să promoveze principiul <i>literaturii de partid</i>, să dezvolte acest principiu şi să-l aplice într-o formă cât mai deplină şi mai unitară.</p>', '<p><a id="p5"></a>Dar în ce constă acest principiu al literaturii de partid? Nu numai în faptul că pentru proletariatul socialist literatura nu poate fi un instrument de îmbogăţire a unor persoane sau a unor grupuri, dar în general nu poate fi o chestiune individuală, independentă de cauza generală a proletariatului. Jos cu publiciştii fără partid! Jos cu publiciştii supraoameni! Literatura trebuie să devină <i>o parte</i> a cauzei generale a proletariatului, „o rotiţă şi un şurub“ al unui mecanism social-democrat unic şi mare, pus în mişcare de întreaga avangardă conştientă a întregii clase muncitoare. Literatura trebuie să devină o parte integrantă a muncii organizate, planificate şi unitare a partidului social-democrat.</p>', '<p><a id="p6"></a>„Orice comparaţie şchioapătă“, spune un proverb german. Şi comparaţia mea, între literatură şi un şurub, între o mişcare vie şi un mecanism, şchioapătă. Se vor găsi, probabil, unii intelectuali isterici care să înceapă să urle în legătură cu această comparaţie, de natură să minimalizeze, să ucidă, „să birocratizeze“ lupta ideologică liberă, libertatea criticii, libertatea creaţiei literare etc. etc. În fond, aceste urlete n-ar fi decât o expresie a individualismului intelectualist-burghez. Fără discuţie că munca literară se pretează mai puţin decât oricare alta unei egalizări mecanice, nivelării, dominaţiei majorităţii asupra minorităţii. Fără discuţie că în acest domeniu este neapărat necesar să se asigure un câmp mai larg iniţiativei personale, înclinaţiilor individuale, să se asigure un câmp larg gândirii şi fanteziei, formei şi conţinutului. Toate acestea sunt indiscutabile, dar toate acestea nu dovedesc decât că partea literară a muncii de partid a proletariatului nu poate fi identificată în mod stereotip cu celelalte părţi ale muncii de partid a proletariatului. Toate acestea nu infirmă nicidecum principiul — străin şi ciudat pentru burghezie şi democraţia burgheză — că neapărat şi în mod obligatoriu munca literară trebuie să fie indisolubil legată de celelalte părţi ale muncii social-democrate de partid. Ziarele trebuie să devină organe ale diferitelor organizaţii de partid. Publiciştii trebuie să facă neapărat parte din organizaţiile de partid. Editurile şi depozitele, librăriile şi sălile de lectură, bibliotecile şi diferitele întreprinderi pentru vânzarea cărţii, toate acestea trebuie să devină întreprinderi de partid, care să dea socoteală de activitatea lor în faţa partidului. Proletariatul socialist organizat trebuie să urmărească toată această muncă, s-o controleze în întregime, să introducă în toată această muncă, fără excepţie, suflul viu al cauzei proletare vii, făcând astfel ca vechiul principiu rus, semioblomovist, semiafacerist: scriitorul scrie, cititorul citeşte, să fie lipsit de orice bază...</p>', '<p><a id="p7"></a>Nu spunem, bineînţeles, că această transformare a activităţii literare, mânjită de cenzura asiatică şi de burghezia europeană, se poate face dintr-o dată. Departe de noi gândul de a propovădui vreun sistem uniform sau o rezolvare prin câteva hotărâri a problemei. Nu, în acest domeniu mai puţin decât oriunde poate fi vorba de schematism. Important este ca întregul nostru partid, întregul proletariat social-democrat conştient din toată Rusia să înţeleagă această nouă sarcină, s-o formuleze limpede şi să treacă pretutindeni la înfăptuirea ei. După ce am ieşit din captivitatea cenzurii iobăgiste, nu vrem să intrăm şi nu vom intra în captivitatea relaţiilor burghezo-afaceriste în domeniul literaturii. Noi vrem să creăm şi vom crea o presă liberă nu numai în sensul poliţienesc, dar şi liberă de capital şi de carierism; mai mult: liberă şi de individualismul anarhic-burghez.</p>', '<p><a id="p8"></a>Aceste ultime cuvinte vor părea un paradox sau o batjocură la adresa cititorilor. Cum! va ţipa, probabil, vreun intelectual, adept înflăcărat al libertăţii. Cum! Vreţi să subordonaţi principiului muncii în colectiv o muncă atât de individuală, atât de subtilă cum este creaţia literară! Voi vreţi ca muncitorii, prin majoritate de voturi, să hotărască în probleme de ştiinţă, filozofie, estetică! Voi negaţi libertatea absolută a creaţiei ideologice absolut-individuale!</p>', '<p><a id="p9"></a>Liniştiţi-vă, domnilor! În primul rând, este vorba despre literatura de partid şi de subordonarea ei faţă de controlul partidului. Fiecare este liber să scrie şi să vorbească tot ce pofteşte, fără cea mai mică îngrădire. Dar fiecare uniune liberă (inclusiv partidul) este liberă şi să izgonească pe membrii săi care se folosesc de firma partidului pentru a propovădui concepţii antipartinice. Libertatea cuvântului şi a presei trebuie să fie deplină. Dar vezi că şi libertatea de asociere trebuie să fie deplină. În numele libertăţii cuvântului, eu sunt obligat să-ţi acord deplina libertate de a ţipa, de a minţi şi de a scrie ce pofteşti. Dar şi tu eşti obligat, în numele libertăţii de asociere, să-mi acorzi dreptul de a încheia sau de a desface uniunea cu oamenii care spun cutare sau cutare lucru. Partidul este o uniune liber consimţită, care în mod inevitabil s-ar descompune mai întâi din punct de vedere ideologic, iar apoi şi material dacă nu şi-ar curăţa rândurile de membrii care propovăduiesc concepţii antipartinice. La stabilirea hotarului între ceea ce este partinic şi ceea ce este antipartinic ne ajută programul partidului, ne ajută rezoluţiile cu privire la tactică ale partidului şi statutului lui, ne ajută, în sfârşit, întreaga experienţă a social-democraţiei internaţionale, a uniunilor internaţionale liber consimţite ale proletariatului, care întotdeauna a înglobat în partidele sale diferite elemente sau curente nu întru totul consecvente, nu întru totul pur marxiste, nu întru totul juste, dar care a procedat şi ea în permanenţă la „curăţiri“ periodice ale rândurilor partidului. Aşa va fi şi la noi, domnilor adepţi ai „libertăţii“ burgheze a „criticii“ în cadrul partidului: la noi partidul devine acum dintr-o dată un partid de masă, trăim acum o perioadă de trecere bruscă la o organizaţie deschisă, în mod inevitabil vor întra acum în rândurile noastre mulţi oameni inconsecvenţi (din punct de vedere marxist), poate chiar unii care profesează creştinismul, poate chiar unii mistici. Noi avem un stomac tare, noi suntem marxişti tari ca piatra. Îi vom mistui pe aceşti oameni inconsecvenţi. Libertatea ideilor şi libertatea criticii în cadrul partidului nu ne vor face niciodată să dăm uitării libertatea oamenilor de a se asocia în uniuni libere, denumite partide.</p>', '<p><a id="p10"></a>În al doilea rând, domnilor individualişti burghezi, trebuie să vă spunem că vorbăria voastră despre libertatea absolută nu este altceva decât făţărnicie pură. Într-o societate bazată pe puterea banului, într-o societate în care masele muncitoare duc o viaţă de mizerie în timp ce câţiva bogătaşi huzuresc, nu poate exista o „libertate“ reală şi adevărată. Dumneata eşti oare liber faţă de editorul dumitale burghez, domnule scriitor? faţă de publicul dumitale burghez, care cere pornografii în rame <a href="javascript:void(0);" id="n110">[110]</a> şi tablouri, care cere prostituţia ca o „completare“ la „sfânta“ artă scenică? Doar această libertate absolută nu este decât o vorbărie burgheză sau anarhistă (căci anarhismul, ca concepţie despre lume, este burghezism de-a-ndoaselea). Nu poţi să trăieşti într-o societate şi să fii liber faţă de această societate. Libertatea scriitorului, a pictorului, a actriţei burgheze este doar o dependenţă camuflată (sau făţarnic camuflată) faţă de sacul cu bani, faţă de corupţie, faţă de cei care îi întreţin.</p>', '<p><a id="p11"></a>Iar noi, socialiştii, demascăm această făţărnicie, smulgem firmele false nu pentru a obţine o literatură şi o artă care să nu fie de clasă (acest lucru va fi posibil doar în societatea socialistă fără clase), ci pentru a opune literaturii făţarnic-libere, care în realitate este legată de burghezie, o literatură real-liberă, legată <i>făţiş</i> de proletariat.</p>', '<p><a id="p12"></a>Aceasta va fi o literatură liberă pentru că nu lăcomia şi carierismul, ci ideea socialismului şi simpatia faţă de oamenii muncii vor recruta noi şi noi forţe în rândurile ei. Aceasta va fi o literatură liberă pentru că ea va servi nu unei eroine blazate, nu „celor zece mii de sus“, care se plictisesc şi suferă de obezitate, ci milioanelor şi zecilor de milioane de oameni ai muncii, care reprezintă floarea ţării, forţa ei, viitorul ei. Aceasta va fi o literatură liberă, care prin experienţa şi munca vie a proletariatului socialist face să rodească ultimul cuvânt al gândirii revoluţionare a omenirii, care creează o permanentă interacţiune între experienţa trecutului (socialismul ştiinţific, ce a încununat dezvoltarea socialismului de la formele sale primitive, utopice) şi experienţa prezentului (actuala luptă a tovarăşilor muncitori).</p>', '<p><a id="p13"></a>La muncă deci, tovarăşi! În faţa noastră se pune o sarcină nouă şi grea, dar mare şi generoasă, sarcina de a organiza o vastă, multilaterală şi variată activitate literară într-o legătură strânsă şi indisolubilă cu mişcarea muncitorească social-democrată. Întreaga literatură social-democrată trebuie să devină o literatură de partid. Toate ziarele, revistele, editurile etc. trebuie să se apuce imediat de munca de reorganizare, de pregătire a activităţii lor, în aşa fel încât, pe o bază sau alta, să facă întru totul parte dintr-o organizaţie de partid. Numai atunci literatura „social-democrată“ va deveni efectiv o asemenea literatură, numai atunci îşi va putea îndeplini menirea, numai atunci se va putea smulge, chiar şi în cadrul societăţii burgheze, din robia faţă de burghezie şi se va putea contopi cu mişcarea clasei cu adevărat înaintate şi revoluţionare până la capăt.</p>'],
'idChr': '1.09text',
'title': '',
'info': 'Organizaţia de partid şi literatura de partid (1905)',
},
{'year': '1907',
'image': 'lenin2',
'content': ['<table style="margin-left: auto; margin-right: auto;"><a id="p0"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p1"></a>Broșura următoare „Ce-i de făcut?“ a apărut în străinătate la începutul anului 1902. Ea nu mai este consacrată criticii aripii drepte din publicistică, ci celei din organizația social-democrată. În 1898 a avut loc primul congres al social-democrației, care a pus bazele Partidului muncitoresc social-democrat din Rusia. „Uniunea social-democraților ruși“, care activa în străinătate și care cuprindea și grupul „Eliberarea muncii“, a devenit organizația din străinătate a partidului. Dar instituțiile centrale ale partidului au fost distruse de poliție, nemaiputînd fi refăcute. Concret vorbind, o unitate a partidului nu a existat: ea a rămas doar o idee, o directivă. Exagerarea importanței mișcării greviste și a luptei economice generase pe atunci o formă deosebită de oportunism social-democrat, așa-numitul „economism“. <i>La sfârșitul</i> anului 1900, cînd grupul „Iskra“ și-a început activitatea în străinătate, scindarea pe acest tărîm era fapt împlinit. <i>În primăvara</i> anului 1900, Plehanov a ieșit din „Uniunea social-democraților ruși“, care activa în străinătate, înființînd o organizație aparte, „Soțial-demokrat“.</p>', '<p><a id="p2"></a>Formal, „Iskra“ și-a început activitatea independent de cele două fracțiuni; în fond însă, ea a început-o împreună cu grupul lui Plehanov și împotriva „Uniunii“. Încercarea de fuziune (iunie 1901, congresul „Uniunii“ și al organizației „Soțial-demokrat“ de la Zürich) a eșuat. În broșura „Ce-i de făcut?“ sînt expuse sistematic cauzele divergenței și caracterul tacticii și al activității organizatorice iskriste.</p>', '<p><a id="p3"></a>Broșura „Ce-i de făcut?“ este invocată deseori de menșevici, actualii adversari ai bolșevicilor, precum și de publiciștii din lagărul burghezo-liberal (cadeții, „bezzaglavții“ de la ziarul „Tovarișci“ etc.). De aceea o retipăresc cu foarte mici prescurtări, omițînd doar amănuntele legate de relațiile organizatorice sau micile remarci cu caracter polemic. În ceea ce privește conținutul esențial al acestei broșuri, trebuie să atragem atenția cititorului de azi asupra celor ce urmează.</p>', '<p><a id="p4"></a>Greșeala fundamentală a celor care polemizează astăzi împotriva broșurii „Ce-i de făcut?“ constă în aceea că ei desprind cu totul această lucrare din legătura ei cu o anumită situație istorică, cu o anumită perioadă — de mult trecută — din dezvoltarea partidului nostru. Această greșeală este deosebit de evidentă la Parvus, de pildă (ca să nu mai vorbim de numeroși menșevici), care la mulți ani după apariția broșurii a afirmat că ea conține idei nejuste sau exagerate cu privire la organizația de revoluționari de profesie.</p>', '<p><a id="p5"></a>Astăzi, asemenea afirmații sînt de-a dreptul ridicole: ca și cum acești oameni ar vrea să facă abstracție de o întreagă fază în dezvoltarea partidului nostru, de cuceriri care cîndva au fost obținute prin luptă, iar acum sînt de mult consolidate, îndeplinlndu-și rolul.</p>', '<p><a id="p6"></a>A afirma astăzi că „Iskra“ a exagerat atunci cînd <i>(în 1901 și 1902!)</i> a emis ideea unei organizații de revoluționari de profesie este ca și cum <i>după</i> războiul ruso-japonez li s-ar reproșa japonezilor că au exagerat în evaluarea forțelor armate rusești, că înainte de război au făcut pregătiri exagerate în vederea luptei împotriva acestor forțe. Pentru a repurta victoria, japonezii trebuiau să-și adune toate forțele spre a face față unor forțe rusești oricît de mari. Din păcate, mulți privesc partidul nostru cu ochii omului care se ține deoparte, fără a cunoaște lucrurile și fără a vedea că <i>acum</i> ideea unei organizații de revoluționari de profesie a și repurtat o victorie deplină. Or, victoria nu ar fi fost posibilă dacă, la timpul său, această idee n-ar fi fost pusă pe <i>primul plan</i>, dacă nu s-ar fi depus străduințe „exagerate“ pentru a o vîrî în capul celor ce împiedicau înfăptuirea ei.</p>', '<p><a id="p7"></a>„Ce-i de făcut?“ este o expunere rezumativă a tacticii iskriste, a politicii organizatorice iskriste din 1901 și 1902. O „expunere rezumativă“, atît și nimic mai mult. Cine își va da osteneala să răsfoiască numerele „Iskrei“ pe 1901 și 1902 se va convinge cu siguranță de acest lucru. Iar cine judecă această expunere rezumativă fără a cunoaște lupta dusă de „Iskra“ împotriva „economismului“, care era predominant pe atunci, și fără a înțelege această luptă, acela pur și simplu aruncă vorbe în vînt. „Iskra“ a luptat pentru crearea unei organizații de revoluționari de profesie, a luptat cu o deosebită energie în anii 1901 și 1902, a învins „economismul“ — predominant pe atunci —, <i>a creat</i> în mod definitiv această organizație in 1903, a menținut-o, cu toată sciziunea ce s-a produs ulterior în rîndurile iskriștilor, cu toate frămîntările care au avut loc în perioada de furtună și avînt, a menținut-o în tot cursul revoluției ruse, a menținut-o și păstrat-o din 1901—1902 pînă în 1907.</p>', '<p><a id="p8"></a>Și iată că acum, cînd lupta pentru această organizație a fost de mult încheiată, după ce sămînța a fost aruncată, spicele au dat în pîrg și secerișul a fost terminat, apar niște oameni care proclamă sus și tare: „s-a exagerat atunci cînd s-a emis ideea unei organizații de revoluționari de profesie!“. Nu e oare ridicol?</p>', '<p><a id="p9"></a>Luați întreaga perioadă prerevoluționară și primii doi ani și jumătate de revoluție (1905—1907) în ansamblu. Faceți o comparație, de-a lungul acestei perioade, între partidul nostru social-democrat și celelalte partide în ceea ce privește coeziunea, organizarea și integritatea lui statornică. Va trebui să recunoașteți că, <i>în această</i> privință, superioritatea partidului nostru asupra <i>tuturor</i> celorlalte partide — cădeți, socialiști-revoluționari etc. — <i>este incontestabilă</i>. Partidul social-democrat a elaborat înainte de revoluție un program recunoscut în mod formal de către toți social-democrații și, aducîndu-i modificări, nu s-a scindat pe motive de program. Partidul social-democrat, cu toată sciziunea care a existat în cadrul lui din 1903 pînă în 1907 (formal în 1905—1906), a dat publicului cele mai multe informații cu privire la situația sa internă (procesele-verbale ale Congresului al II-lea (comun), ale Congresului al III-lea, bolșevic, ale Congresului de la Stockholm sau Congresul al IV-lea (comun)). Cu toată sciziunea care a existat în cadrul lui, partidul social-democrat a fost primul dintre toate partidele care s-a folosit de vremelnica licărire de libertate pentru a-și crea o organizație legală, cu o structură democratică ideală, cu un sistem de eligibilitate, cu o reprezentare la congrese proporțională cu numărul membrilor de partid organizați. Așa ceva nu există pînă acum nici la socialiștii-revoluționari și nici la cadeți — acest partid burghez aproape legal și cel mai bine organizat, care dispune de mijloace financiare incomparabil mai mari ca ale noastre, de largi posibilități de a folosi presa și de a avea o existență legală. Iar alegerile pentru Duma a II-a, la care au participat toate partidele, nu au dovedit oare în mod concret că coeziunea organizatorică a partidului nostru și a fracțiunii noastre din Dumă este superioară celei existente în toate celelalte partide?</p>', '<p><a id="p10"></a>Se pune întrebarea: cine a realizat, cine a transpus în fapt această coeziune, această trăinicie și statornicie maximă a partidului nostru? Organizația de revoluționari de profesie, la a cărei creare a contribuit în primul rînd „Iskra“. Pentru cine cunoaște bine istoria partidului nostru, pentru cine a participat personal la construirea lui e de ajuns să arunce o simplă privire asupra componenței delegației oricăreia din fracțiuni, să zicem de la Congresul de la Londra, pentru a se convinge de acest lucru, pentru a observa din capul locului vechiul nucleu, nucleul de bază, care, cu mai multă perseverență decît ceilalți, a purtat de grijă partidului și a contribuit la dezvoltarea lui. Firește, o condiție fundamentală a acestui succes a fost faptul că, datorită unor cauze economice obiective, dintre toate clasele societății capitaliste, clasa muncitoare, a cărei parte înaintată a făurit social-democrația, dispune de cea mai mare capacitate de organizare. Fără această condiție, organizația de revoluționari de profesie ar fi fost o fantoșă, o aventură, o simplă firmă, iar în „Ce-i de făcut?“ se subliniază în repetate rînduri că numai în legătură cu „o clasă într-adevăr revoluționară și care se ridică spontan la luptă“ are un sens organizația preconizată în această broșură. Dar capacitatea obiectiv-maximă a proletariatului de a se uni într-o clasă este realizată de oameni vii, și nu se realizează altfel decît prin anumite forme de organizare. Și în condițiile noastre istorice, în Rusia anilor 1900—1905, nici o altă organizație, în afară de cea iskristă, <i>nu ar fi putut</i> crea <i>un astfel</i> de partid muncitoresc social-democrat ca acela de astăzi. Revoluționarul de profesie și-a săvîrșit opera în istoria socialismului proletar rus. Și nici un fel de forțe nu vor putea distruge acum această operă, care a depășit de mult cadrul îngust de „cerc“ din 1902—1905, nici un fel de lamentări tardive pe tema exagerării sarcinilor de luptă de către cei care numai prin luptă au putut asigura, la timpul lor, trecerea justă la îndeplinirea acestor sarcini nu vor diminua importanța unor cuceriri obținute.</p>', '<p><a id="p11"></a>Am amintit mai sus de cadrul îngust de cerc din vremea vechii „Iskre“ (la sfîrșitul anului 1903, începînd cu nr. 51, „Iskra“ a cotit spre menșevism, declarînd că „între vechea și noua «Iskră» s-a deschis o prăpastie“, cum se exprimă Troțki într-o broșură care s-a bucurat de aprobarea redacției menșevice a „Iskrei“). În legătură cu această perioadă a cercurilor trebuie să adăugăm pentru cititorul nostru de astăzi o scurtă lămurire. Atît în broșura „Ce-i de făcut?“, cît și în broșura „Un pas înainte, doi pași înapoi“ — inclusă și ea în cuprinsul culegerii — cititorul are în față tabloul unei lupte pasionate, uneori înverșunate, necruțătoare între cercurile din străinătate. Această luptă prezintă, fără îndoială, numeroase aspecte puțin atrăgătoare. Desigur că această luptă între cercuri constituie un fenomen posibil numai atunci cînd mișcarea muncitorească din țara respectivă este încă foarte tînără, nematurizată. Iar militanții de azi ai mișcării muncitorești din Rusia trebuie să rupă fără doar și poate cu multe din tradițiile perioadei cercurilor, să uite și să se dezbare de multe meschinării ale vieții de cerc și ale ciorovăielilor de cerc, pentru a putea îndeplini cu și mai mult succes sarcinile social-democrației în perioada actuală. Lărgirea partidului cu elemente proletare, ca urmare a activității de masă legale, este singura în măsură să stîrpească orice urmă a spiritului de cerc, care este o moștenire a trecutului și nu corespunde sarcinilor prezentului. Și trecerea la o organizare democratică a partidului muncitoresc — trecere proclamată de bolșevici în „Novaia Jizn“ în noiembrie 1905, de îndată ce s-au creat condițiile pentru o activitate legală — a însemnat în fond ea însăși o ruptură definitivă cu ceea ce era perimat în vechea mentalitate de cerc...</p>', '<p><a id="p12"></a>Da, „cu ceea ce era perimat“, căci nu e suficient să condamni cercurile, ci trebuie să fii în stare să înțelegi însemnătatea lor în condițiile specifice ale perioadei anterioare. Într-o anumită perioadă, cercurile au fost necesare și au jucat un rol pozitiv. În genere, într-o țară cu un regim absolutist și mai cu seamă în condițiile create de întreaga istorie a mișcării revoluționare <i>ruse</i>, partidul muncitoresc socialist <i>nu se putea</i> dezvolta altfel decît prin cercuri. Cercurile, adică grupuri restrânse, închise, formate dintr-un mic număr de persoane și întemeiate aproape întotdeauna pe prietenie personală, au fost o etapă necesară în dezvoltarea socialismului și a mișcării muncitorești din Rusia. Pe măsura creșterii ei s-a pus sarcina unificării acestor cercuri, a creării unei legături trainice între ele, a stabilirii unei continuități în activitatea lor. Această sarcină nu putea fi rezolvată fără crearea unei puternice baze de operații „dincolo de limitele accesibile“ absolutismului, adică în străinătate. Așadar, cercurile din străinătate au apărut în virtutea unei necesități. Între aceste cercuri nu existau legături; ele nu se aflau sub autoritatea partidului din Rusia și erau, inevitabil, în divergență în ceea ce privește înțelegerea sarcinilor fundamentale ale mișcării în momentul respectiv, adică modul de a concepe <i>cum anume</i> trebuie construită cutare sau cutare bază de operații și în ce direcție trebuie ajutată construcția generală de partid. În asemenea condiții, lupta dintre aceste cercuri era inevitabilă. Aruncînd astăzi o privire retrospectivă, vedem limpede care cerc a fost într-adevăr în stare să îndeplinească funcția de bază de operații. Dar atunci, la începutul activității diferitelor cercuri, nimeni nu putea spune acest lucru, și controversa nu putea fi rezolvată decît prin luptă. Îmi amintesc cum Parvus s-a apucat să reproșeze ulterior vechii „Iskre“ că a dus o luptă de cerc distrugătoare și să predice, post festum, o politică de conciliere. E ușor însă să faci astfel de afirmații post festum, iar cine le face dă dovadă de o neînțelegere a condițiilor de atunci. În primul rând, nu exista nici un criteriu pentru aprecierea forței și seriozității diferitelor cercuri. Erau multe cercuri fictive, care acum sînt uitate, dar care, la vremea aceea, țineau să-și afirme prin luptă dreptul la existență. În al doilea rînd, divergențele dintre ele priveau modul cum trebuia orientată activitatea pe atunci nouă încă. Eu am relevat încă de pe atunci (în „Ce-i de făcut?“) că divergențele par neînsemnate, dar în realitate ele sînt de mare importanță, deoarece la începutul unei activităţi noi, la începutul mișcării social-democrate, stabilirea caracterului general al activității și al mișcării va avea efectele cele mai puternice asupra propagandei, agitației și organizării. Toate discuțiile ulterioare dintre social-democrați s-au purtat în jurul chestiunii cum trebuie orientată activitatea politică a partidului muncitoresc în cutare sau cutare caz concret. Tot atunci era vorba de stabilirea bazelor celor mai generale și a sarcinilor de căpetenie ale <i>oricărei</i> politici social-democrate <i>în general</i>.</p>', '<p><a id="p13"></a>Cercurile și-au îndeplinit misiunea și astăzi, firește, ele reprezintă o fază depășită. Dar ele reprezintă o fază depășită pentru că — și numai pentru că — lupta dintre ele a pus în modul cel mai acut problemele cardinale ale social-democrației, a rezolvat aceste probleme în spirit revoluționar intransigent, creînd astfel o bază trainică pentru o amplă muncă de partid.</p>', '<p><a id="p14"></a>Dintre problemele particulare ridicate în publicistică în legătură cu broșura „Ce-i de făcut?“ menționez numai următoarele două. Într-un număr al ziarului „Iskra“ pe 1904, curînd după apariția broșurii „Un pas înainte, doi pași înapoi“, Plehanov a declarat că este în divergență principială cu mine în problema spontaneității și a conștiinței. Nu am răspuns la această declarație (cu excepția unei note publicate în ziarul „Vpered“, care apărea la Geneva) și nici la numeroasele reveniri pe această temă din publicistica menșevică, nu am răspuns, deoarece critica lui Plehanov avea în mod vădit un caracter de simplă șicană și se baza pe fraze luate în afara legăturii lor cu contextul, pe expresii izolate, formulate de mine într-un mod nu tocmai reușit sau nu tocmai precis, și ignorînd în același timp conținutul general și întregul spirit al broșurii. „Ce-i de făcut?“ a apărut în martie 1902. Proiectul de program al partidului (proiectul întocmit de Plehanov, cu îndreptările aduse de redacția „Iskrei“) a fost publicat în iunie sau iulie 1902. Raportul dintre spontan și conștient a fost formulat în acest proiect, cu asentimentul întregii redacții a ziarului „Iskra“ (discuțiile între mine și Plehanov cu privire la program au fost purtate în cadrul redacției, dar nu în această problemă, ci în aceea a eliminării micii producții de către marea producţie (eu ceream o formulare mai precisă decît cea dată de Plehanov), precum și în problema deosebirii dintre punctul de vedere al proletariatului și cel al claselor de oameni ai muncii în general (eu insistam asupra necesității unei definiții mai concise a caracterului pur proletar al partidului)).</p>', '<p><a id="p15"></a>Prin urmare, nici vorbă nu putea fi de vreo deosebire principială în această problemă între proiectul de program și „Ce-i de făcut?“. La Congresul al II-lea (august 1903), Martînov, pe atunci adept al „economismului“, s-a apucat să combată concepțiile noastre despre spontaneitate și conștiință, concepții exprimate în program. Împotriva lui Martînov au luat atitudine toți iskriștii, așa cum am subliniat în broșura mea „Un pas înainte etc.“. De aici reiese limpede că, în fond, divergența a fost între iskriști și „economiști“, care atacau <i>ceea ce era comun</i> în „Ce-i de făcut?“ și în proiectele de program. Nici la Congresul al II-lea nu m-am gîndit în mod special să fac din formulările date de mine în „Ce-i de făcut?“ elemente „programatice“, care să constituie principii deosebite. Dimpotrivă, am folosit expresia „îndreptarea bățului“, care ulterior a fost frecvent citată. în „Ce-i de făcut?“ este îndreptat bățul strîmbat de „economiști“, declaram eu (vezi procesele-verbale ale Congresului al II-lea al P.M.S.D.R. din 1903, Geneva, 1904), și tocmai pentru că noi îndreptăm energic bățul strîmbat, „bățul“ nostru va fi întotdeauna cel mai drept.</p>', '<p><a id="p16"></a>Sensul acestor cuvinte este clar: broșura „Ce-i de făcut?“ îndreaptă „economismul“ prin polemică, și este greșit să se analizeze conținutul ei în afara acestei sarcini. Menționez că articolul lui Plehanov împotriva broșurii „Ce-i de făcut?“ nu a fost retipărit în culegerea noii „Iskre“ („În doi ani“), și de aceea nu mă ocup acum de argumentele cuprinse în el, ci mă mărginesc doar să explic fondul chestiunii cititorului de azi, care poate întîlni referiri la această problemă în numeroase lucrări ale menșevicilor.</p>', '<p><a id="p17"></a>Cealaltă observație se referă la problema luptei economice și la problema sindicatelor. În publicistică, adeseori concepțiile mele în această problemă sînt prezentate în mod denaturat. De aceea socot necesar să subliniez că numeroase pagini din „Ce-i de făcut?“ sînt consacrate explicării <i>uriașei</i> însemnătăți a luptei economice și a sindicatelor. Printre altele, mă pronunțam atunci pentru <i>neutralitatea</i> sindicatelor. De atunci, contrar numeroaselor afirmații ale oponenților mei, <i>am susținut mereu același lucru</i> și în broșuri, și în articole de ziar. Numai Congresul de la Londra al P.M.S.D.R. și Congresul socialist internațional de la Stuttgart m-au făcut să ajung la concluzia că neutralitatea sindicatelor nu poate fi susținută din punct de vedere <i>principial</i>. Apropierea cît mai strînsă a sindicatelor de partid — iată singurul principiu just. Tendința de a apropia și a lega sindicatele de partid — iată care trebuie să fie politica noastră, și această politică trebuie aplicată în mod perseverent și consecvent în întreaga noastră propagandă și agitație, în activitatea organizatorică, fără a alerga după simple „recunoașteri“ și fără a izgoni din sindicate pe cei ce nu gîndesc în felul acesta.</p>'],
'idChr': '1.10text',
'title': '',
'info': 'Prefața la culegerea „În 12 ani“ (1907)',
},
{'year': '1914',
'image': 'lenin2',
'content': ['<h6 style="text-align: center;"><a id="p0"></a>1. Ce este autodeterminarea naţiunilor?</h6>', '<p><a id="p1"></a>Este firesc să se pună din capul locului această întrebare atunci când se face încercarea de a examina din punct de vedere marxist aşa-numita autodeterminare. Ce trebuie să înţelegem prin autodeterminare? Trebuie să căutăm răspuns la această întrebare în definiţiile juridice deduse din feluritele „noţiuni generale“ ale dreptului sau, dimpotrivă, în studiul istoric-economic al mişcărilor naţionale?</p>', '<table style="margin-left: auto; margin-right: auto;"><a id="p2"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p3"></a>Mişcările naţionale nu apar pentru prima oară în Rusia şi nu-i sunt inerente doar ei. În întreaga lume, epoca victoriei definitive a capitalismului asupra feudalismului a fost legată de mişcări naţionale. Baza economică a acestor mişcări constă în faptul că pentru o victorie deplină a producţiei de mărfuri este necesar ca burghezia să cucerească piaţa internă, ca teritoriile cu populaţii care vorbesc aceeaşi limbă să se închege ca state şi să fie înlăturate, totodată, orice piedici care se opun dezvoltării acestei limbi şi încetăţenirii ei în literatură. Limba este cel mai important mijloc de comunicare între oameni; o limbă comună şi dezvoltarea ei nestânjenită constituie una dintre condiţiile cele mai importante pentru existenţa unui comerţ cu adevărat liber şi pe scară largă, corespunzător capitalismului contemporan, pentru o liberă şi largă grupare a populaţiei în diferite clase şi, în sfârşit, pentru asigurarea unei strânse legături între piaţă şi orice întreprinzător mare sau mic, vânzător şi cumpărător.</p>', '<p><a id="p4"></a>De aceea, orice mişcare naţională tinde spre formarea de <i>state naţionale</i>, care sunt menite să satisfacă în cel mai înalt grad aceste cerinţe ale capitalismului contemporan. În această direcţie acţionează factorii economici cei mai puternici, iar pentru întreaga Europă apuseană — mai mult chiar: pentru întreaga lume civilizată — statul <i>tipic</i>, normal pentru perioada capitalistă, este statul naţional.</p>', '<p><a id="p5"></a>Prin urmare, dacă vrem să înţelegem ce înseamnă autodeterminarea naţiunilor, fără să ne jucăm de-a definiţiile juridice, fără „să născocim“ definiţii abstracte, ci, dimpotrivă, analizând condiţiile istorice şi economice în care au loc mişcările naţionale, vom ajunge în mod inevitabil la concluzia: prin autodeterminarea naţiunilor se înţelege despărţirea lor statală de colectivităţile naţionale străine, se înţelege formarea unui stat naţional de sine stătător.</p>', '<p><a id="p6"></a>Vom vedea, în cele ce urmează, că mai sunt şi alte cauze pentru care ar fi o greşeală ca prin dreptul la autodeterminare să se înţeleagă altceva decât dreptul la o existenţă de stat independentă. Acum însă trebuie să ne oprim asupra modului în care a încercat Rosa Luxemburg „să scape“ de concluzia inevitabilă că tendinţa spre formarea de state naţionale are cauze economice adânci.</p>', '<p><a id="p7"></a>Rosa Luxemburg cunoaşte foarte bine broşura lui Kautsky „Naţionalitate şi internaţionalitate“ (supliment la revista „Neue Zeit“ nr. 1, 1907—1908; o traducere rusă a apărut în revista „Naucinaia Mîsl“, Riga, 1908). Ea ştie că în § 4 al acestei broşuri, Kautsky, analizând în mod amănunţit problema statului naţional, a ajuns la concluzia că Otto Bauer <i>„subapreciază</i> forţa cu care se manifestă tendinţa de a forma state naţionale“ (p. 23 din broşura citată). Rosa Luxemburg citează chiar ea cuvintele lui Kautsky: „Statul naţional este forma de stat <i>cea mai corespunzătoare</i> pentru condiţiile moderne“ (adică capitaliste, civilizate, progresiste din punct de vedere economic, spre deosebire de cele medievale, precapitaliste etc.), „este forma în care el poate să-şi îndeplinească cel mai uşor misiunea sa“ (care constă în a asigura o cât mai liberă, mai largă şi mai rapidă dezvoltare a capitalismului). La aceste cuvinte trebuie să adăugăm o observaţie şi mai precisă făcută, în încheiere, de către Kautsky, şi anume că statele cu o compoziţie naţională eterogenă (aşa-zisele state multinaţionale, spre deosebire de statele naţionale) sunt „întotdeauna nişte state a căror alcătuire internă — dintr-o cauză sau alta — a rămas anormală sau incomplet dezvoltată“ (adică înapoiată). Kautsky, se înţelege de la sine, vorbeşte de o stare anormală numai în sensul unei nepotriviri cu alcătuirea cea mai corespunzătoare cerinţelor capitalismului în dezvoltare.</p>', '<p><a id="p8"></a>Se pune acum întrebarea: ce atitudine a luat Rosa Luxemburg faţă de aceste concluzii istorice-economice ale lui Kautsky? Sunt ele juste sau nu? Are dreptate Kautsky, cu teoria lui istorică-economică, sau Bauer, a cărui teorie este, în esenţă, o teorie psihologică? Care este legătura dintre incontestabilul „oportunism naţional“ al lui Bauer, pledoaria lui în favoarea autonomiei cultural-naţionale, înclinarea lui spre naţionalism („accentuarea, pe alocuri, a momentului naţional“, cum s-a exprimat Kautsky), „o foarte pronunţată exagerare a momentului naţional şi o completă trecere cu vederea a momentului internaţional“ (Kautsky), de o parte, şi o subapreciere a forţei cu care se manifestă tendinţa spre formarea de state naţionale, de altă parte?</p>', '<p><a id="p9"></a>Rosa Luxemburg nici măcar nu şi-a pus această întrebare. Ea n-a observat această legătură. Ea n-a reflectat asupra <i>ansamblului</i> pe care-l reprezintă concepţiile teoretice ale lui Bauer. Ea n-a făcut nici măcar o comparaţie între teoria istorică-economică şi cea psihologică în problema naţională. S-a mulţumit doar să facă următoarele observaţii, îndreptate împotriva lui Kautsky:</p>', '<blockquote><a id="p10"></a>„...Acest «cel mai bun» stat naţional nu este altceva decât o abstracţie, care se pretează uşor la o dezvoltare şi susţinere teoretică, dar care nu corespunde realităţii“ („Przeglad Socjaldemocratyczny“ <a href="javascript:void(0);" id="n111">[111]</a> nr. 6 din 1908, p. 499).</blockquote>', '<p><a id="p11"></a>Şi în sprijinul acestei afirmaţii categorice ni se prezintă o serie de consideraţii din care reiese că dezvoltarea marilor puteri capitaliste şi imperialismul fac ca „dreptul la autodeterminare“ al popoarelor mici să devină iluzoriu. „Se poate vorbi oare în mod serios — exclamă Rosa Luxemburg — de o «autodeterminare» a muntenegrenilor, bulgarilor, românilor, sârbilor, grecilor, care numai în mod formal sunt independenţi — şi aceasta se referă, în parte, chiar şi la elveţieni —, a căror independenţă este ea însăşi un produs al luptei politice şi al jocului diplomatic al «concertului european»?“! (p. 500). Cel care corespunde în mai bună măsură condiţiilor existente „nu este statul naţional, cum crede Kautsky, ci statul hrăpăreţ“. Ni se prezintă după aceea câteva zeci de cifre în legătură cu mărimea coloniilor care aparţin Angliei, Franţei etc.</p>', '<p><a id="p12"></a>În faţa unor asemenea raţionamente nu poţi să nu rămâi uimit de darul pe care-l are autoarea noastră de a nu pricepe <i>ce şi cu ce se leagă!</i> A încerca, cu aerul cel mai serios, să-i explici lui Kautsky că statele mici sunt dependente, din punct de vedere economic, de cele mari; că statele burgheze duc luptă între ele pentru subjugarea prădalnică a altor naţiuni; că există pe lume imperialism şi colonii — înseamnă a te preta la nu ştiu ce filozofare ridicolă şi puerilă, fiindcă toate astea n-au absolut nici o legătură cu chestiunea în discuţie. Nu numai statele mici, dar şi Rusia, de pildă, este complet dependentă din punct de vedere economic de forţa capitalului financiar imperialist al ţărilor burgheze „bogate“. Nu numai nişte state în miniatură, ca cele din Balcani, dar şi America, în secolul al XIX-lea, a fost, din punct de vedere economic, o colonie a Europei, fapt care a fost arătat încă de către Marx în „Capitalul“. Toate aceste lucruri, Kautsky, ca orice marxist, le ştie desigur foarte bine, dar ele n-au nici în clin nici în mânecă cu problema mişcărilor naţionale şi a statului naţional.</p>', '<p><a id="p13"></a>Acestei probleme — a autodeterminării politice a naţiunilor în societatea burgheză, a independenţei lor de stat —, Rosa Luxemburg îi substituie problema independenţei, a neatârnării lor economice. Este un procedeu la fel de inteligent ca şi al unuia care, într-o discuţie despre revendicarea programatică potrivit căreia în statul burghez supremaţia trebuie să revină parlamentului, adică adunării reprezentanţilor poporului, s-ar apuca să-şi exprime convingerea — perfect întemeiată, de altfel — că într-o ţară burgheză, oricare ar fi rânduielile ei, supremaţia o deţine marele capital.</p>', '<p><a id="p14"></a>Nu încape îndoială că o mare parte din ţările Asiei, care este cel mai populat dintre continente, se află în situaţia unor colonii ale „marilor puteri“ sau în aceea a unor state extrem de dependente şi asuprite din punct de vedere naţional. Dar această împrejurare, îndeobşte cunoscută, infirmă ea cât de cât faptul incontestabil că, chiar şi în Asia, condiţiile pentru cea mai deplină dezvoltare a producţiei de mărfuri, pentru cel mai liber, mai larg şi mai rapid avânt al capitalismului au fost create numai în Japonia, adică numai într-un stat naţional independent? Acesta este un stat burghez, şi de aceea s-a apucat şi el să asuprească alte naţiuni şi să subjuge colonii. Nu ştim dacă Asia va mai reuşi ca, înainte de prăbuşirea capitalismului, să se constituie într-un sistem de state naţionale independente, aşa cum se întâmplă în Europa. Un lucru rămâne însă indiscutabil, şi anume că, trezind din somnolenţă Asia, capitalismul a provocat şi acolo, pretutindeni, mişcări naţionale, că aceste mişcări manifestă tendinţa spre formarea de state naţionale în Asia şi că tocmai astfel de state asigură cele mai bune condiţii pentru dezvoltarea capitalismului. Exemplul Asiei pledează <i>în favoarea</i> lui Kautsky şi <i>împotriva</i> Rosei Luxemburg.</p>', '<p><a id="p15"></a>Exemplul statelor balcanice, de asemenea, pledează împotriva celor afirmate de ea, căci oricine vede acum că cele mai bune condiţii pentru dezvoltarea capitalismului în Balcani se creează tocmai pe măsură ce în această peninsulă se formează state naţionale independente.</p>', '<p><a id="p16"></a>Prin urmare, exemplul întregii omeniri civilizate înaintate, cât şi exemplul Balcanilor şi acela al Asiei, împotriva celor susţinute de Rosa Luxemburg, ne arată absoluta justeţe a tezei lui Kautsky că statul naţional constituie o regulă şi o „normă“ a capitalismului, în timp ce statul cu o compoziţie naţională eterogenă indică o stare de înapoiere sau o excepţie. Din punct de vedere al relaţiilor naţionale, cele mai bune condiţii pentru dezvoltarea capitalismului le oferă, fără îndoială, statul naţional. Asta nu înseamnă, bineînţeles, că în cadrul relaţiilor burgheze un asemenea stat ar putea să excludă exploatarea şi asuprirea naţiunilor. Asta înseamnă doar că marxiştii nu pot să treacă cu vederea puternicii factori <i>economici</i> care dau naştere tendinţelor spre formarea de state naţionale. Înseamnă că în programul marxiştilor „autodeterminarea naţiunilor“ <i>nu poate</i> avea, din punct de vedere istoric-economic, altă semnificaţie decât aceea a autodeterminării politice, a independenţei de stat, a formării de state naţionale.</p>'],
'idChr': '1.11.01text',
'title': '1. Ce este autodeterminarea naţiunilor?',
'info': 'Despre dreptul naţiunilor la autodeterminare (1914)',
},
{'year': '1914',
'image': 'lenin2',
'content': ['<h6 style="text-align: center;"><a id="p0"></a>2. Modul concret-istoric de a pune problema</h6>', '<p><a id="p1"></a>O cerinţă absolută a teoriei marxiste este aceea că orice problemă socială ce urmează a fi analizată trebuie să fie situată într-un cadru istoric <i>bine determinat</i> şi totodată, atunci când e vorba de o singură ţară (bunăoară, când e vorba de programul naţional pentru o anumită ţară), să se ţină seama de particularităţile concrete care fac ca ea să se deosebească de alte ţări în limitele uneia şi aceleiaşi epoci istorice.</p>', '<p><a id="p2"></a>Ce înseamnă această cerinţă absolută a marxismului, aplicată la problema noastră?</p>', '<p><a id="p3"></a>Înseamnă, înainte de toate, că trebuie să deosebim în mod riguros două epoci ale capitalismului, care sunt radical diferite din punctul de vedere al mişcărilor naţionale. Pe de o parte, o epocă a prăbuşirii feudalismului şi absolutismului, o epocă de formare a societăţii burghezo-democratice şi a statului burghezo-democratic, când pentru prima oară mişcările naţionale capătă un caracter de masă şi într-un fel sau altul atrag în arena politică <i>toate</i> clasele populaţiei, prin intermediul presei şi prin participare la activitatea instituţiilor reprezentative etc. Pe de altă parte, o epocă a statelor capitaliste pe deplin constituite, cu un regim constituţional de mult statornicit, cu un antagonism între proletariat şi burghezie foarte accentuat şi care poate fi considerată drept ajunul prăbuşirii capitalismului.</p>', '<p><a id="p4"></a>Prima epocă se caracterizează prin trezirea mişcărilor naţionale, prin antrenarea în aceste mişcări a ţărănimii, care e pătura cea mai numeroasă a populaţiei şi care „se pune cu greu în mişcare“ când e vorba de dus lupta pentru cucerirea de libertăţi politice în general şi de drepturi naţionale în special. Pentru a doua epocă este caracteristic faptul că nu există mişcări burghezo-democratice de masă într-o vreme când capitalismul dezvoltat, apropiind tot mai mult şi amestecând între ele naţiunile complet atrase în orbita comerţului, aduce pe primul plan antagonismul dintre capitalul fuzionat pe scară internaţională şi mişcarea muncitorească internaţională.</p>', '<p><a id="p5"></a>Desigur, aceste două epoci nu sunt despărţite una de alta printr-un zid, ci sunt legate între ele prin numeroase verigi intermediare, căci diferitele ţări se deosebesc între ele şi prin ritmul dezvoltării lor naţionale, prin compoziţia naţională a populaţiei, prin repartizarea ei teritorială etc. etc. Fără o luare în considerare a tuturor acestor condiţii istorice generale, precum şi a tuturor condiţiilor statale concrete, nici nu poate fi vorba de o examinare a programului naţional al marxiştilor dintr-o anumită ţară.</p>', '<p><a id="p6"></a>Şi iată că tocmai aici ne lovim de punctul cel mai slab al raţionamentelor emise de Rosa Luxemburg. Cu o neobişnuită râvnă, ea îşi agrementează articolul ei cu o colecţie de vorbe „tari“ la adresa paragrafului 9 din programul nostru, în care găseşte „generalităţi“, formulări „şablonarde“, „frazeologie metafizică“ şi aşa mai departe, la nesfârşit. În mod firesc ne-am fi aşteptat ca această publicistică, care se pricepe atât de bine să condamne metafizica (în accepţia lui Marx, adică antidialectica) şi abstracţiile goale, să ne dea dânsa un exemplu de examinare concret-istorică a problemei. Este vorba de programul naţional al marxiştilor dintr-o anumită ţară, Rusia, şi dintr-o anumită epocă, începutul secolului al XX-lea. Dar poate că Rosa Luxemburg chiar pune chestiunea: prin <i>ce</i> epocă <i>istorică</i> trece Rusia, <i>care sunt</i> particularităţile <i>concrete</i> pe care le prezintă problema naţională şi mişcările naţionale din această ţară în epoca <i>dată?</i></p>', '<p><a id="p7"></a><i>Despre toate astea, Rosa Luxemburg nu spune absolut nici un cuvânt!</i> Nu veţi găsi la ea nici urmă de analiză a modului cum se pune problema naţională în <i>Rusia</i> într-o epocă istorică dată şi nu se arată care sunt particularităţile <i>Rusiei</i> în această privinţă!</p>', '<p><a id="p8"></a>Ni se spune că în Balcani problema naţională se pune altfel decât în Irlanda, că Marx a apreciat în cutare fel mişcarea naţională poloneză şi cehă în condiţiile concrete ale anului 1848 (o pagină de citate din Marx), că Engels a apreciat în cutare fel lupta dusă de cantoanele păduroase din Elveţia împotriva Austriei şi bătălia de la Morgarten din 1315 (o pagină de citate din Engels, împreună cu respectivul comentar din Kautsky), că, după părerea lui Lassalle, războiul ţărănesc din Germania din secolul al XVI-lea a avut un caracter reacţionar etc.</p>', '<p><a id="p9"></a>Nu s-ar putea spune că aceste observaţii şi citate strălucesc prin noutatea lor; în orice caz însă este interesant pentru cititori să-şi amintească încă şi încă o dată cum anume au abordat Marx, Engels şi Lassalle analiza unor probleme istorice concrete privind diferite ţări. Şi, dacă reciteşti instructivele citate extrase din operele lui Marx şi Engels, vezi deosebit de limpede în ce situaţie ridicolă s-a pus Rosa Luxemburg. Ea pledează cu elocvenţă şi vehemenţă pentru necesitatea unei analize istorice concrete a problemei naţionale în diferite ţări şi în diferite perioade, dar nu face <i>nici cea mai mică</i> încercare de a stabili prin <i>care</i> stadiu istoric al dezvoltării capitaliste trece <i>Rusia</i> la începutul secolului al XX-lea şi ce <i>particularităţi</i> prezintă problema naţională în această ţară. Rosa Luxemburg ne prezintă exemple de felul cum au analizat <i>alţii</i> problema în chip marxist, pentru a sublinia parcă dinadins că adeseori iadul este pavat cu bune intenţii, că adeseori în dosul unor sfaturi bune se ascunde refuzul sau nepriceperea de a le pune în aplicare.</p>', '<p><a id="p10"></a>Iată una dintre aceste comparaţii instructive. Rosa Luxemburg se pronunţă împotriva lozincii independenţei Poloniei şi se referă, cu acest prilej, la lucrarea ei din 1898, în care a demonstrat că are loc o rapidă „dezvoltare industrială a Poloniei“, ale cărei produse industriale îşi găsesc o piaţă de desfacere în Rusia. E de prisos să mai spunem că de aici nu rezultă încă absolut nimic în ce priveşte <i>dreptul</i> la autodeterminare, că toate acestea dovedesc doar dispariţia vechii Polonii a şleahticilor etc. Rosa Luxemburg însă ajunge mereu, pe nesimţite, la concluzia că, printre factorii care unesc Rusia de Polonia, un rol precumpănitor au de pe acum factorii pur economici ai relaţiilor capitaliste contemporane.</p>', '<p><a id="p11"></a>Dar iată că Rosa noastră trece la problema autonomiei şi — deşi articolul ei este intitulat „Problema naţională şi autonomia“ <i>în general</i> — se apucă să ne dovedească dreptul exclusiv la autonomie pe care-l are regatul Poloniei (vezi „Prosveşcenie“ nr. 12 din 1913). În sprijinul acestui drept al Poloniei la autonomie, Rosa Luxemburg prezintă o caracterizare a orânduirii de stat a Rusiei — făcută, evident, după criterii atât economice cât şi politice, atât culturale cât şi sociologice —, pe care o înfăţişează ca un ansamblu de trăsături ce alcătuiesc laolaltă noţiunea de „despotism asiatic“ („Przeglad“ nr. 12, p. 137).</p>', '<p><a id="p12"></a>Este îndeobşte cunoscut că o orânduire de stat de acest fel este foarte solidă în cazul când în economia ţării respective predomină trăsături cu totul patriarhale, precapitaliste, iar economia bazată pe producţia de mărfuri şi diferenţierea de clasă sunt foarte puţin dezvoltate. Dar, dacă într-o asemenea ţară, în care orânduirea de stat se distinge printr-un pronunţat caracter <i>pre</i>capitalist, există o regiune, delimitată din punct de vedere naţional, în care capitalismul se dezvoltă cu <i>rapiditate</i>, atunci cu cât această dezvoltare capitalistă este mai rapidă, cu atât va fi mai pronunţată contradicţia dintre ea şi orânduirea de stat <i>pre</i>capitalistă, cu atât va fi mai probabilă desprinderea din întreg a regiunii înaintate, care nu este fixată de el prin legături „capitaliste contemporane“, ci prin legături „despotice asiatice“.</p>', '<p><a id="p13"></a>Rosa Luxemburg, prin urmare, n-a ştiut s-o scoată la capăt nici măcar cu problema structurii sociale a puterii de stat din Rusia în raport cu Polonia burgheză; cât despre problema particularităţilor istorice concrete pe care le prezintă mişcările naţionale din Rusia, ea nici măcar n-a fost pusă.</p>', '<p><a id="p14"></a>Şi tocmai asupra acestei probleme trebuie să ne oprim.</p>'],
'idChr': '1.11.02text',
'title': '2. Modul concret-istoric de a pune problema',
'info': 'Despre dreptul naţiunilor la autodeterminare (1914)',
},
{'year': '1914',
'image': 'lenin2',
'content': ['<h6 style="text-align: center;"><a id="p0"></a>3. Particularităţile concrete ale problemei naţionale în Rusia şi transformarea ei burghezo-democratică</h6>', '<blockquote><a id="p1"></a>„...Cu tot caracterul său elastic, acest principiu al «dreptului naţiunilor la autodeterminare» — care reprezintă pur şi simplu un loc comun şi este, în mod evident, deopotrivă de aplicabil nu numai la popoarele care trăiesc în Rusia, dar şi la naţiunile care trăiesc în Germania şi Austria, Elveţia şi Suedia, America şi Australia — nu-l găsim în nici unul din programele partidelor socialiste de astăzi...“ („Przeglad“ nr. 6, p. 483).</blockquote>', '<p><a id="p2"></a>Aşa scrie Rosa Luxemburg la începutul campaniei sale împotriva paragrafului 9 din programul marxist. Căutând să ne sugereze pe nesimţite ideea că acest punct din program reprezintă „pur şi simplu un loc comun“, Rosa Luxemburg cade ea însăşi în acest păcat, declarând cu o nostimă cutezanţă că acest punct este, „în mod evident, deopotrivă de aplicabil“ la Rusia, Germania etc.</p>', '<p><a id="p3"></a>Este evident — răspundem noi — că Rosa Luxemburg a vrut să ne prezinte în articolul ei o colecţie de greşeli de logică, care şi-ar fi găsit un loc mai potrivit în temele unor liceeni. Căci tirada ei reprezintă, de la un capăt la altul, o adevărată absurditate şi o batjocură la adresa modului concret-istoric de a pune problema.</p>', '<p><a id="p4"></a>Dacă interpretăm programul marxist nu în chip pueril, ci ca nişte marxişti, nu va fi deloc greu să ne dăm seama că el se referă la mişcările naţionale burghezo-democratice. Dacă este aşa — şi fără îndoială că este aşa —, atunci reiese „în mod evident“ că acest program se referă „în general“, ca un „loc comun“ etc., la <i>toate</i> cazurile de mişcare naţională burghezo-democratică. Nu mai puţin evidentă ar fi pentru Rosa Luxemburg, după o cât de mică reflecţie, şi concluzia că programul nostru se referă <i>numai</i> la cazurile în care există o asemenea mişcare.</p>', '<p><a id="p5"></a>Dacă Rosa Luxemburg s-ar apuca să reflecteze mai adânc asupra acestor consideraţii atât de evidente, şi-ar da destul de lesne seama ce absurditate a spus. În timp ce ne învinuieşte pe noi că-i prezentăm „un loc comun“, ea aduce ca argument <i>împotriva noastră</i> faptul că în programul ţărilor în care <i>nu există</i> mişcări naţionale burghezo-democratice nu se vorbeşte de autodeterminarea naţiunilor. Inteligent argument, nimic de zis!</p>', '<p><a id="p6"></a>O comparaţie între dezvoltarea politică şi economică a diferitelor ţări, precum şi între programele lor marxiste, este un lucru de extremă importanţă din punctul de vedere al marxismului, fiindcă atât natura capitalistă comună a statelor contemporane, cât şi legea lor generală de dezvoltare sunt incontestabile. Dar o asemenea comparaţie trebuie făcută cu pricepere. O condiţie elementară ce trebuie îndeplinită în acest caz este aceea de a lămuri chestiunea dacă epocile istorice de dezvoltare ale ţărilor care fac obiectul comparaţiei <i>sunt comparabile</i> între ele. De pildă, numai nişte oameni cu totul ignoranţi (ca cneazul E. Trubeţkoi, în „Russkaia Mîsl“) pot să „compare“ programul agrar al marxiştilor din Rusia cu programele din Europa occidentală, fiindcă programul nostru dă răspuns la problema unei tronsformări agrare în sens <i>burghezo-democratic</i>, despre care nici nu este vorba în ţările occidentale.</p>', '<p><a id="p7"></a>Acelaşi lucru se poate spune şi despre problema naţională, în majoritatea ţărilor occidentale, ea este încă de mult timp rezolvată. E ridicol să cauţi soluţii la nişte probleme care nu figurează în programele socialiştilor din Europa occidentală. Rosa Luxemburg a scăpat aici din vedere tocmai ceea ce era esenţial, şi anume deosebirea dintre ţările în care transformările burghezo-democratice sunt de mult terminate şi acelea în care ele nu s-au terminat încă.</p>', '<p><a id="p8"></a>În această deosebire constă miezul problemei şi tocmai completa ignorare a acestei deosebiri face ca articolul, peste măsură de lung, al Rosei Luxemburg să fie o îngrămădire de lucruri comune, lipsite de orice conţinut.</p>', '<p><a id="p9"></a>În Europa occidentală, în ţările de pe continent, epoca revoluţiilor burghezo-democratice corespunde unui interval de timp destul de bine determinat, care se întinde cam din 1789 până în 1871. Şi tocmai ea a fost epoca mişcărilor naţionale şi a formării de state naţionale. După încheierea acestei epoci, Europa occidentală se prezenta ca un sistem, deja constituit, de state burgheze, care de regulă erau nişte state naţionale unitare. De aceea, a căuta astăzi dreptul la autodeterminare în programele socialiştilor din Europa occidentală înseamnă a nu înţelege abecedarul marxismului.</p>', '<p><a id="p10"></a>În răsăritul Europei şi în Asia, epoca revoluţiilor burghezo-democratice a început abia în 1905. Revoluţiile din Rusia, Persia, Turcia şi China, războaiele balcanice — iată care este, în epoca <i>noastră</i>, lanţul de evenimente mondiale din „orientul“ nostru. Şi numai un orb nu poate să vadă în acest lanţ de evenimente trezirea unei serii întregi de mişcări naţionale burghezo-democratice, a unor tendinţe de a forma state naţionale independente şi unitare. Tocmai pentru că Rusia, împreună cu ţările vecine, trece prin această epocă, şi numai de aceea, este nevoie în programul nostru de punctul cu privire la dreptul naţiunilor la autodeterminare.</p>', '<p><a id="p11"></a>Dar să continuăm încă puţin citatul de mai sus, luat de noi din articolul Rosei Luxemburg:</p>', '<blockquote><a id="p12"></a>„...Mai ales — scrie ea — în programul unui partid care desfăşoară activitate într-un stat cu o populaţie extrem de eterogenă şi pentru care problema naţională joacă un rol primordial, în programul social-democraţiei austriece, nu se află înscris principiul dreptului naţiunilor la autodeterminare“ (ibid.).</blockquote>', '<p><a id="p13"></a>Aşadar, cititorii urmează să fie convinşi „mai ales“ prin exemplul Austriei. Să vedem câtă logică cuprinde — privit sub aspectul său concret-istoric — acest exemplu.</p>', '<p><a id="p14"></a>În primul rând, să punem problema — de o importanţă fundamentală — a desăvârşirii revoluţiei burghezo-democratice. În Austria, această revoluţie a început în 1848 şi s-a terminat în 1867. De atunci, adică de aproape o jumătate de veac, domneşte acolo o constituţie burgheză, care s-a statornicit, în linii generale, şi în baza căreia un partid muncitoresc legal îşi desfăşoară în mod legal activitatea sa.</p>', '<p><a id="p15"></a>De aceea, în condiţiile interne de dezvoltare ale Austriei (adică din punct de vedere al dezvoltării capitalismului în Austria, în general, şi la diferitele naţiuni din cadrul ei, în special) <i>nu există</i> factori susceptibili să provoace salturi care să poată fi însoţite, între altele, de constituirea unor state naţionale independente. Presupunând, prin comparaţia pe care o face, că Rusia se află, sub acest raport, in condiţii analoge, Rosa Luxemburg nu numai că emite o ipoteză fundamental greşită, antiistorică, dar totodată, fără să vrea, alunecă spre lichidatorism.</p>', '<p><a id="p16"></a>În al doilea rând, în problema de care ne ocupăm are o importanţă deosebit de mare raportul — cu totul diferit — care există în Austria şi în Rusia între naţionalităţile respective. Austria nu numai că a fost vreme îndelungată un stat în care predominau germanii, dar germanii austrieci pretindeau chiar că lor li se cuvine să deţină hegemonia în sânul naţiunii germane în general. Această „pretenţie“, cum va binevoi, poate, să-şi amintească Rosa Luxemburg (care are o aversiune atât de pronunţată faţă de pretinsele locuri comune, şabloane, abstracţii...), a fost spulberată de războiul din 1866. Naţiunea dominantă din Austria, cea germană, s-a trezit <i>în afara graniţelor</i> statului german independent, care s-a constituit definitiv în 1871. Pe de altă parte, încercarea ungurilor de a forma un stat naţional independent a suferit un eşec încă din 1849, sub loviturile armatei iobăgiste ruse.</p>', '<p><a id="p17"></a>S-a creat astfel o situaţie cu totul specifică: ungurii, iar după aceea şi cehii, au năzuit nu spre despărţirea de Austria, ci spre menţinerea integrităţii ei, şi aceasta tocmai în interesul independenţei lor naţionale, care ar fi putut fi complet nimicită de vecinii mai prădalnici şi mai puternici! Datorită acestei situaţii specifice, Austria s-a constituit într-un stat cu două centre (dualist), iar acum se transformă într-un stat cu trei centre (trialist: germani, unguri, slavi).</p>', '<p><a id="p18"></a>Există oare ceva asemănător în Rusia? Se manifestă la noi o tendinţă a „alogenilor“ de a se uni cu velicoruşii de teama de a nu ajunge sub o asuprire naţională <i>şi mai rea?</i></p>', '<p><a id="p19"></a>E de ajuns să-ţi pui o asemenea întrebare pentru a-ţi da seama câtă absurditate, câtă platitudine şi ignoranţă reflectă această comparaţie între Rusia şi Austria în ce priveşte autodeterminarea naţiunilor.</p>', '<p><a id="p20"></a>Condiţiile specifice ale Rusiei în ce priveşte problema naţională sunt tocmai contrare acelora pe care le-am văzut că există în Austria. Rusia este un stat cu un centru naţional unic: acela al velicoruşilor. Velicoruşii ocupă un teritoriu imens şi compact şi numărul lor se ridică la vreo 70.000.000. Particularitatea acestui stat naţional constă, în primul rând, în faptul că „alogenii“ (care, împreună, constituie majoritatea populaţiei: 57%) trăiesc tocmai în regiunile periferice; în al doilea rând, în faptul că asuprirea acestor alogeni este cu mult mai aprigă decât a celor din statele vecine (şi nu numai europene); în al treilea rând, în faptul că, într-o serie întreagă de cazuri, în vecinătatea regiunilor periferice, care sunt locuite de naţionalităţi asuprite, dincolo de graniţe trăiesc oameni de acelaşi neam cu ele care se bucură de mai multă independenţă naţională (este destul să amintim pe cei de la graniţa de vest şi de la cea de sud a statului, finlandezii, suedezii, polonezii, ucrainenii şi românii); în al patrulea rând, în faptul că adeseori capitalismul e mai dezvoltat, iar nivelul cultural general e mai ridicat în regiunile periferice, locuite de „alogeni“, decât în centrul statului. În sfârşit, tocmai în statele asiatice vecine vedem că a început o perioadă de revoluţii burgheze şi mişcări naţionale, care antrenează în parte şi popoarele înrudite de pe cuprinsul Rusiei.</p>', '<p><a id="p21"></a>Aşadar, tocmai particularităţile istorice concrete pe care le prezintă problema naţională în Rusia fac ca recunoaşterea dreptului naţiunilor la autodeterminare să fie la noi o necesitate deosebit de imperioasă în epoca prin care trecem.</p>', '<table style="margin-left: auto; margin-right: auto;"><a id="p22"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '1.11.03text',
'title': '3. Particularităţile concrete ale problemei naţionale în Rusia şi transformarea ei burghezo-democratică',
'info': 'Despre dreptul naţiunilor la autodeterminare (1914)',
},
{'year': '1914',
'image': 'lenin2',
'content': ['<h6 style="text-align: center;"><a id="p0"></a>4. „Practicismul“ în problema naţională</h6>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p2"></a>Crearea unui stat naţional de sine stătător şi independent rămâne deocamdată, în Rusia, privilegiul unei singure naţiuni, al celei velicoruse. Noi, proletarii velicoruşi, nu apărăm nici un fel de privilegiu, şi nu-l apărăm nici pe acesta. Noi luptăm în cadrul statului actual, unim pe muncitorii tuturor naţiunilor din acest stat, dar nu putem garanta că se va păşi pe cutare sau cutare cale a dezvoltării naţionale; noi mergem pe <i>toate</i> căile posibile spre ţelul nostru de clasă.</p>', '<p><a id="p3"></a>Dar nu se poate merge spre acest ţel fără a duce luptă împotriva oricărui naţionalism şi fără a susţine egalitatea între diferite naţiuni. Dacă îi este dat sau nu Ucrainei, bunăoară, să formeze un stat independent, asta depinde de o mie de factori, care nu pot fi dinainte cunoscuţi. Şi, fără să încercăm zadarnic <i>„să ghicim“</i>, noi ne pronunţăm categoric pentru ceea ce e incontestabil, şi anume pentru dreptul Ucrainei de a avea un asemenea stat. Respectăm acest drept, nu sprijinim privilegiile velicoruşilor faţă de ucraineni, facem <i>educaţia</i> maselor în spiritul recunoaşterii acestui drept, în spiritul respingerii privilegiilor <i>de stat</i> pentru orice naţiune.</p>', '<p><a id="p4"></a>În salturile pe care le fac toate ţările în epoca revoluţiilor burgheze este posibil şi probabil să se producă ciocniri şi să se ducă lupta pentru dreptul de a se constitui în state naţionale. Noi, proletarii, ne declarăm din capul locului <i>adversari</i> ai privilegiilor velicoruse, şi în acest sens desfăşurăm întreaga noastră activitate de propagandă şi agitaţie.</p>', '<p><a id="p5"></a>În goana ei după „practicism“, Rosa Luxemburg a scăpat din vedere <i>principala</i> sarcină practică a proletariatului velicorus şi a proletariatului de alte naţionalităţi: aceea de a face zi de zi agitaţie şi propagandă împotriva oricăror privilegii naţionale de stat şi în favoarea dreptului, egal pentru toate naţiunile, de a se constitui în state naţionale proprii; aceasta este (în momentul de faţă) principala noastră sarcină în problema naţională, fiindcă numai pe această cale apărăm noi interesele democraţiei şi ale alianţei, bazată pe drepturi egale, între toţi proletarii, indiferent de naţiunea căreia îi aparţin.</p>', '<p><a id="p6"></a>Se prea poate ca această propagandă să fie „nepractică“, atât din punctul de vedere al asupritorilor velicoruşi, cât şi din acela al burgheziei naţiunilor asuprite (şi unii şi alţii cer un răspuns <i>precis</i>, da sau nu, şi îi acuză pe social-democraţi că dau dovadă de „imprecizie“). În realitate însă, tocmai această propagandă, şi numai ea, asigură o educaţie cu adevărat democratică şi cu adevărat socialistă a maselor. Numai o astfel de propagandă garantează cele mai mari şanse de pace naţională în Rusia, în caz că ea va rămâne un stat naţional eterogen, cât şi cea mai paşnică (şi mai puţin dăunătoare pentru lupta de clasă proletară) împărţire a ei în diferite state naţionale, în caz că se va pune chestiunea unei asemenea împărţiri.</p>', '<p><a id="p7"></a>Pentru o mai concretă lămurire a acestei politici — singura cu caracter proletar — în problema naţională, vom examina poziţia adoptată de liberalismul velicorus faţă de „autodeterminarea naţiunilor“, precum şi exemplul despărţirii Norvegiei de Suedia.</p>'],
'idChr': '1.11.04text',
'title': '4. „Practicismul“ în problema naţională',
'info': 'Despre dreptul naţiunilor la autodeterminare (1914)',
},
{'year': '1914',
'image': 'lenin2',
'content': ['<h6 style="text-align: center;"><a id="p0"></a>5. Burghezia liberală şi oportuniştii socialişti în problema naţională</h6>', '<p><a id="p1"></a>Am văzut că Rosa Luxembrug consideră drept un principal „atu“ al ei, în lupta împotriva programului marxiştilor din Rusia, următorul argument: a recunoaşte dreptul la autodeterminare înseamnă a sprijini naţionalismul burghez al naţiunilor asuprite. Pe de altă parte, spune Rosa Luxemburg, dacă înţelegem prin acest drept numai lupta împotriva oricărei folosiri a violenţei în raporturile cu alte naţiuni, atunci n-avem nevoie de un punct special în programul nostru, fiindcă social-democraţii în general sunt împotriva oricărei împilări naţionale şi împotriva oricărei inegalităţi de drepturi a naţiunilor.</p>', '<p><a id="p2"></a>Primul argument, aşa cum a arătat, fără putinţă de tăgadă, Kautsky cu aproape 20 de ani în urmă, caută să arunce asupra altora păcatul naţionalismului, fiindcă, din teamă de naţionalismul burgheziei naţiunilor asuprite, Rosa Luxemburg, pe cât se vede, face <i>în realitate</i> jocul naţionalismului ultrareacţionar al velicoruşilor! Al doilea argument reprezintă, în fond, o timorată ocolire a chestiunii dacă recunoaşterea egalităţii în drepturi a naţiunilor implică sau nu recunoaşterea dreptului la despărţire. Dacă o implică, înseamnă că Rosa Luxemburg recunoaşte temeiurile principiale ale paragrafului 9 din programul nostru, iar dacă nu o implică, înseamnă că ea nu recunoaşte egalitatea în drepturi a naţiunilor. Răspunsurile evazive şi subterfugiile, în cazul de faţă, nu servesc la nimic!</p>', '<table style="margin-left: auto; margin-right: auto;"><a id="p3"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p4"></a>A-i acuza pe adepţii libertăţii de autodeterminare, adică ai libertăţii de despărţire, că încurajează separatismul înseamnă a da dovadă de o prostie şi o ipocrizie tot atât de mare ca şi atunci când a-i acuza pe adepţii libertăţii divorţului că încurajează distrugerea legăturilor familiale. Aşa cum, în societatea burgheză, cei ce se pronunţă împotriva libertăţii divorţului sunt apărători ai privilegiilor şi ai venalităţii pe care este bazată căsătoria burgheză, tot aşa şi în statul capitalist negarea libertăţii de autodeterminare, adică de despărţire a naţiunilor, nu înseamnă altceva decât apărarea privilegiilor naţiunii dominante şi a metodelor poliţieneşti de administrare în dauna celor democratice.</p>', '<table style="margin-left: auto; margin-right: auto;"><a id="p5"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p6"></a>Semnificaţia reală de clasă a atitudinii ostile a liberalilor faţă de principiul autodeterminării politice a naţiunilor este una şi numai una: naţional-liberalismul, apărarea privilegiilor de stat ale burgheziei velicoruse. Iar oportuniştii din rândurile marxiştilor din Rusia, care tocmai acum, în epoca sistemului de la 3 iunie, au pornit atacul împotriva dreptului naţiunilor la autodeterminare, lichidatorul Semkovski, bundistul Libman, micul burghez ucrainean Iurkevici, toţi aceştia nu fac <i>de fapt</i> altceva decât să păşească pe urmele naţional-liberalismului şi să pervertească clasa muncitoare cu ideile lor naţional-liberale.</p>', '<p><a id="p7"></a>Interesele clasei muncitoare şi ale luptei duse de ea împotriva capitalismului cer o deplină solidaritate şi o strânsă unitate între muncitorii de toate naţiunile, cer să se opună împotrivire politicii naţionaliste a burgheziei, de orice naţionalitate ar fi ea. De aceea, în caz că social-democraţii ar nega dreptul la autodeterminare, adică dreptul la despărţire al naţiunilor asuprite, cât şi în caz că ar susţine toate revendicările naţionale ale burgheziei naţiunilor asuprite, am avea de-a face cu o abatere de la sarcinile politicii proletare şi cu o subordonare a muncitorilor faţă de politica burgheză. Muncitorului salariat îi este perfect egal dacă principalul lui exploatator va fi burghezia velicorusă, care ar avea întâietate faţă de cea alogenă, sau burghezia poloneză, care ar avea întâietate faţă de cea evreiască etc. Muncitorul salariat care a devenit conştient de interesele sale de clasă rămâne indiferent faţă de privilegiile de stat ale capitaliştilor velicoruşi, cât şi faţă de promisiunile făcute de capitaliştii polonezi sau ucraineni că, atunci când vor obţine ei privilegii de stat, se va înfăptui raiul pe pământ. Dezvoltarea capitalismului îşi urmează şi îşi va urma în orice caz mersul ei înainte, atât într-un stat eterogen unic, cât şi în state naţionale separate.</p>', '<p><a id="p8"></a>Muncitorul salariat rămâne, în orice caz, un obiect de exploatare, şi pentru a lupta cu succes împotriva exploatării este nevoie de independenţa proletariatului faţă de naţionalism, e nevoie de deplina neutralitate, ca să zicem aşa, a proletarilor faţă de lupta pentru întâietate dusă de burghezia de diferite naţionalităţi. Orice sprijin, oricât de mic, pe care proletariatul unei naţiuni l-ar da privilegiilor burgheziei „sale“ naţionale ar provoca în mod inevitabil neîncredere în rândurile proletariatului de altă naţionalitate, ar duce la slăbirea solidarităţii internaţionale de clasă a muncitorilor şi la dezbinarea lor, spre bucuria burgheziei. Or, a nega dreptul la autodeterminare sau la despărţire de stat înseamnă în mod inevitabil a susţine în practică privilegiile naţiunii dominante.</p>', '<table style="margin-left: auto; margin-right: auto;"><a id="p9"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '1.11.05text',
'title': '5. Burghezia liberală şi oportuniştii socialişti în problema naţională',
'info': 'Despre dreptul naţiunilor la autodeterminare (1914)',
},
{'year': '1914',
'image': 'lenin2',
'content': ['<h6 style="text-align: center;"><a id="p0"></a>7. Rezoluţia Congresului internaţional de la Londra din 1896</h6>', '<p><a id="p1"></a>Această rezoluţie glăsuieşte:</p>', '<blockquote><a id="p2"></a>„Congresul declară că este pentru recunoaşterea dreptului deplin la autodeterminare (Selbstbestimmungsrecht) al tuturor naţiunilor şi îşi exprimă simpatia pentru muncitorii din orice ţară care în momentul de faţă gem sub jugul absolutismului militar, naţional sau de altă natură; congresul face apel la muncitorii din toate aceste ţări să intre în rândurile muncitorilor conştienţi (Klassenbewusste = conştienţi de interesele clasei lor) din lumea întreagă, ca să lupte, împreună cu ei, pentru înfrângerea capitalismului internaţional şi pentru realizarea scopurilor urmărite de social-democraţia internaţională“. <a href="javascript:void(0);" id="n112">[112]</a></blockquote>', '<p><a id="p3"></a>După cum am mai arătat, oportuniştii noştri, d-nii Semkovski, Libman şi Iurkevici, pur şi simplu nu cunosc această hotărâre. Rosa Luxemburg însă o cunoaşte şi reproduce în întregime textul ei, în care se află aceeaşi expresie ca şi în programul nostru: „autodeterminare“.</p>', '<p><a id="p4"></a>Se pune acum întrebarea: cum înlătură Rosa Luxemburg această piedică din calea „originalei“ ei teorii?</p>', '<p><a id="p5"></a>O, foarte simplu: ...centrul de greutate se află aici în partea a doua a rezoluţiei... caracterul ei declarativ... numai printr-o neînţelegere ne putem referi la ea!!</p>', '<table style="margin-left: auto; margin-right: auto;"><a id="p6"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p7"></a>În rezoluţia Internaţionalei au şi fost reproduse tezele esenţiale, fundamentale ale acestui punct de vedere: pe de o parte, se recunoaşte direct şi fără echivoc dreptul deplin la autodeterminare pentru toate naţiunile, iar pe de altă parte se face un apel, tot atât de lipsit de echivoc, către muncitori, care e un îndemn la unitate <i>internaţională</i> în lupta lor de clasă.</p>', '<p><a id="p8"></a>Noi credem că această rezoluţie este perfect justă şi că, în ceea ce priveşte ţările Europei răsăritene şi ale Asiei de la începutul secolului al XX-lea, tocmai această rezoluţie, şi tocmai în legătura indisolubilă a celor două părţi ale ei, dă singura directivă justă pentru o politică de clasă proletară în problema naţională.</p>', '<p><a id="p9"></a>Să ne oprim ceva mai mult asupra celor trei puncte de vedere arătate mai sus.</p>', '<p><a id="p10"></a>Precum se ştie, K. Marx şi F. Engels considerau ca o datorie indiscutabilă pentru întreaga democraţie din Europa occidentală, şi cu atât mai mult pentru social-democraţie, să sprijine în mod activ cererea de a se acorda independenţă Poloniei. În deceniile al 5-lea şi al 7-lea ale secolului trecut, adică în perioada revoluţiei burgheze din Austria şi Germania, în perioada „reformei agrare“ din Rusia, acest punct de vedere era cât se poate de just şi singurul consecvent democratic şi proletar. Atâta timp cât masele populare din Rusia şi din majoritatea ţărilor slave erau încă cufundate într-un somn adânc şi în aceste ţări <i>nu existau</i> mişcări democratice, de masă, de sine stătătoare, mişcarea de eliberare a <i>şleahticilor</i> din Polonia căpăta o importanţă uriaşă, primordială, nu numai din punctul de vedere al democraţiei întregii Rusii şi a tuturor slavilor dar şi din acela al democraţiei întregii Europe. <a href="javascript:void(0);" id="n113">[113]</a></p>', '<p><a id="p11"></a>Dar dacă acest punct de vedere al lui Marx era perfect just în cel de-al doilea sau al treilea pătrar al secolului al XIX-lea, el a încetat să mai fie just în secolul al XX-lea. În majoritatea ţărilor slave şi chiar într-una din cele mai înapoiate din ele, Rusia, şi-au făcut apariţia mişcări democratice de sine stătătoare şi chiar o mişcare proletară de sine stătătoare. Polonia şleahticilor a dispărut, şi în locul ei a apărut o Polonie capitalistă. În aceste condiţii, Polonia nu putea să nu-şi piardă însemnătatea ei <i>excepţională</i> pentru mişcarea revoluţionară.</p>', '<p><a id="p12"></a>Dacă P.P.S. („Partidul socialist polonez“, „fracurile“ de astăzi) a încercat în 1896 „să consfinţească“ un punct de vedere exprimat de Marx într-o <i>altă epocă</i>, înseamnă că a aplicat <i>litera</i> marxismului şi a nesocotit <i>spiritul</i> lui. De aceea, au avut perfectă dreptate social-democraţii polonezi când s-au ridicat împotriva beţiei naţionaliste a micii burghezii poloneze, când au arătat că problema naţională are o importanţă secundară pentru muncitorii polonezi, când au creat pentru prima oară în Polonia un partid pur proletar şi au proclamat principiul, extrem de important, al unei cât mai strânse alianţe între muncitorul polonez şi muncitorul rus în lupta lor de clasă.</p>', '<p><a id="p13"></a>Înseamnă oare că ar fi putut Internaţionala, la începutul secolului al XX-lea, să considere că pentru Europa răsăriteană şi pentru Asia principiul autodeterminării politice a naţiunilor, al dreptului lor la despărţire reprezintă ceva de prisos? Ar fi fost un punct de vedere nemaipomenit de absurd, echivalent (în teorie) cu ideea că transformarea burghezo-democratică a statelor turc, rus şi chinez s-a terminat, — echivalent (în practică) cu o atitudine oportunistă faţă de absolutism.</p>', '<p><a id="p14"></a>Nu. În răsăritul Europei şi în Asia, în epoca revoluţiilor burghezo-democratice care au început, în epoca deşteptării şi înteţirii mişcărilor naţionale, în epoca apariţiei partidelor proletare de sine stătătoare, acestor partide le revine o dublă sarcină în politica naţională: recunoaşterea dreptului la autodeterminare pentru toate naţiunile, dat fiind că transformarea burghezo-democratică nu este încă terminată şi că democraţia muncitorească apără în mod consecvent, serios şi sincer, iar nu în maniera liberală, în maniera unui Kokoşkin, egalitatea în drepturi a naţiunilor, — şi cea mai strânsă, cea mai indisolubilă alianţă în lupta de clasă pe care o duc proletarii tuturor naţiunilor din statul respectiv, în toate peripeţiile istoriei lui şi indiferent de schimbările de graniţă pe care le-ar face burghezia din diferite state.</p>', '<p><a id="p15"></a>Tocmai această dublă sarcină a proletariatului e formulată în rezoluţia din 1896 a Internaţionalei. Tocmai acestea sunt principiile de bază ale rezoluţiei adoptate la Consfătuirea din vara anului 1913 a marxiştilor din Rusia. Sunt oameni cărora li se pare că există o „contradicţie“ în faptul că această rezoluţie, recunoscând, la punctul 4, dreptul la autodeterminare, la despărţire, face, ca să zicem aşa, maximum de „concesii“ naţionalismului (în realitate, recunoaşterea <i>dreptului</i> la autodeterminare pentru <i>toate</i> naţiunile înseamnă un maximum de <i>democratism</i> şi un minimum de naţionalism), iar la punctul 5 pune în gardă pe muncitori împotriva lozincilor naţionaliste ale oricărei burghezii şi cere unirea şi contopirea muncitorilor tuturor naţiunilor în organizaţii proletare internaţionale unice. Dar aici pot vedea o „contradicţie“ numai nişte minţi cu totul obtuze, care nu sunt în stare să înţeleagă, bunăoară, de ce unitatea şi solidaritatea de clasă a proletariatului suedez şi norvegian <i>au avut de câştigat</i> atunci când muncitorii suedezi au apărat libertatea Norvegiei de a se despărţi şi de a constitui un stat de sine stătător.</p>'],
'idChr': '1.11.06text',
'title': '7. Rezoluţia Congresului internaţional de la Londra din 1896',
'info': 'Despre dreptul naţiunilor la autodeterminare (1914)',
},
{'year': '1914',
'image': 'lenin2',
'content': ['<h6 style="text-align: center;"><a id="p0"></a>8. Utopistul Karl Marx şi practica Rosa Luxemburg</h6>', '<p><a id="p1"></a>Afirmând că independenţa Poloniei este o „utopie“ şi repetând acest lucru atât de des, că ţi se face lehamite, Rosa Luxemburg exclamă cu ironie: dar de ce să nu se ceară şi independenţa Irlandei?</p>', '<p><a id="p2"></a>Pe cât se vede, „practica“ Rosa Luxemburg nu ştie care a fost poziţia lui K. Marx în chestiunea independenţei Irlandei. Face să ne oprim asupra acestei chestiuni, pentru a prezenta un exemplu de analiză cu adevărat marxistă, şi nu oportunistă, a unei revendicări <i>concrete</i> a independenţei naţionale.</p>', '<p><a id="p3"></a>Marx avea obiceiul „să-i caute la dinţi“ — cum se exprima el — pe socialiştii pe care îi cunoştea, pentru a-şi da seama cât sunt de conştienţi şi de convinşi. După ce a făcut cunoştinţă cu Lopatin, Marx îi scrie lui Engels, la 5 iulie 1870, o scrisoare în care face unele aprecieri extrem de elogioase despre tânărul socialist rus; după aceea însă adaugă:</p>', '<p><a id="p4"></a>„...Un punct slab: <i>Polonia</i>. În această privinţă, Lopatin vorbeşte întocmai ca un englez — să zicem un cartist englez de şcoală veche — despre Irlanda“.</p>', '<p><a id="p5"></a>Pe un socialist care aparţine unei naţiuni asupritoare, Marx îl întreabă despre atitudinea lui faţă de naţiunea asuprită şi descoperă numaidecât o lipsă comună socialiştilor care aparţin naţiunilor dominante (engleză şi rusă): neînţelegerea îndatoririlor lor socialiste faţă de naţiunile asuprite, rumegarea unor prejudecăţi preluate de la burghezia „naţiunii dominante“.</p>', '<p><a id="p6"></a>Înainte de a trece la declaraţiile pozitive ale lui Marx cu privire la Irlanda, trebuie să menţionăm că, în general, Marx şi Engels au privit în mod strict critic problema naţională, arătând că ea are o importanţă istoriceşte condiţionată. Astfel, la 23 mai 1851 Engels îi scria lui Marx că studiul istoriei l-a dus la concluzii pesimiste în ce priveşte Polonia, că Polonia prezintă o importanţă vremelnică, doar până la o revoluţie agrară în Rusia. Rolul polonezilor în istorie a fost acela de a comite „unele fapte îndrăzneţe, dar necugetate“. „Nu se poate admite nici un moment că Polonia, fie chiar şi în comparaţie cu Rusia, este un exponent efectiv al progresului sau prezintă vreo importanţă istorică“. În Rusia există mai multe elemente de civilizaţie, instrucţiune, industrie, burghezie decât în „somnolenta Polonie a şleahticilor“. „Ce înseamnă Varşovia şi Cracovia faţă de Petersburg, Moscova şi Odesa!“. Engels îşi exprimă neîncrederea în reuşita răscoalelor şleahticilor polonezi.</p>', '<p><a id="p7"></a>Dar toate aceste idei, care vădesc o atât de genială perspicacitate, n-au împiedicat câtuşi de puţin pe Engels şi pe Marx, cu 12 ani mai târziu, adică într-o vreme când Rusia se afla încă în stare de somnolenţă, iar Polonia era în fierbere, să-şi manifeste cea mai profundă şi mai caldă simpatie pentru mişcarea poloneză.</p>', '<p><a id="p8"></a>În 1864, pe când întocmea Manifestul constitutiv al Internaţionalei, Marx îi scria lui Engels (la 4 noiembrie 1864) că trebuie dusă lupta împotriva naţionalismului lui Mazzini. „Acolo unde Manifestul se ocupă de politica internaţională, eu vorbesc de ţări, şi nu de naţionalităţi, şi demasc Rusia, iar nu state de mai mică importanţă“, scrie Marx. Pentru el nu există nici o îndoială că, în comparaţie cu „problema muncitorească“, problema naţională are doar o însemnătate subordonată. Dar teoria lui este departe, ca cerul de pământ, de o ignorare a mişcărilor naţionale.</p>', '<p><a id="p9"></a>Vine anul 1866. Marx îi scrie lui Engels despre „clica lui Proudhon“ de la Paris, care „declară că naţionalităţile sunt o absurditate şi îi atacă pe Bismarck şi Garibaldi. Ca polemică împotriva şovinismului, această tactică este folositoare şi explicabilă. Dar dacă nişte credincioşi de-ai lui Proudhon (printre care şi bunii mei prieteni de aici Lafargue şi Longuet) îşi închipuie că toată Europa poate şi trebuie să stea liniştită în capul oaselor până ce domnii din Franţa vor lichida mizeria şi ignoranţa... înseamnă că sunt nişte caraghioşi“ (scrisoarea din 7 iunie 1866).</p>', '<p><a id="p10"></a>„Ieri — scrie Marx la 20 iunie 1866 — au avut loc în Consiliul Internaţionalei dezbateri în legătură cu războiul actual... Discuţia, cum era şi de aşteptat, s-a învârtit în jurul problemei «naţionalităţilor» în general, şi a atitudinii noastre faţă de ea... Reprezentanţii «tinerei Franţe» (nemuncitori) au emis părerea că orice naţionalitate şi însăşi naţiunea sunt nişte prejudecăţi învechite. Stirnerism proudhonist... Lumea întreagă trebuie să aştepte până când francezii se vor maturiza pentru săvârşirea revoluţiei sociale... Englezii au râs cu poftă când mi-am început cuvântarea, spunând că prietenul nostru Lafargue şi alţii, care au desfiinţat naţionalităţile, ni se adresează în limba franceză, adică într-o limbă pe care n-o înţeleg <sup>9</sup>/<sub>10</sub> din auditoriu. Am lăsat apoi să se înţeleagă că, fără să-şi dea seama, prin negarea naţionalităţilor, Lafargue pare a înţelege absorbirea lor de către naţiunea model, naţiunea franceză“.</p>', '<p><a id="p11"></a>Concluzia care reiese din toate aceste observaţii critice ale lui Marx este clară: clasa muncitoare poate mai puţin decât din orice să-şi facă un fetiş din problema naţională, întrucât dezvoltarea capitalismului nu trezeşte neapărat <i>toate</i> naţiunile la o viaţă de sine stătătoare. Dar, din moment ce au apărut mişcări naţionale de masă, a le ignora, a refuza să sprijinim tot ce e progresist în ele înseamnă în realitate a cădea pradă prejudecăţilor <i>naţionaliste</i>, şi anume: a considera „propria“ naţiune drept o „naţiune model“ (sau, adăugăm noi, drept o naţiune care deţine în mod exclusiv privilegiul de a se constitui ca stat). <a href="javascript:void(0);" id="n114">[114]</a></p>', '<p><a id="p12"></a>Dar să revenim la Irlanda.</p>', '<p><a id="p13"></a>Poziţia lui Marx în această chestiune este cel mai limpede exprimată în următoarele fragmente din scrisorile lui:</p>', '<p><a id="p14"></a>„Am căutat prin toate mijloacele să provoc această demonstraţie de simpatie a muncitorilor englezi în sprijinul mişcării fenienilor... înainte consideram că despărţirea Irlandei de Anglia este imposibilă. Astăzi însă o consider inevitabilă, chiar dacă după despărţire s-ar ajunge la o federaţie“. Aşa scria Marx în scrisoarea sa către Engels din 2 noiembrie 1867.</p>', '<p><a id="p15"></a>În scrisoarea sa cu data de 30 noiembrie a aceluiaşi an, el adaugă:</p>', '<p><a id="p16"></a>„Ce sfat trebuie să dăm noi muncitorilor <i>englezi?</i> Părerea mea este că ei trebuie să includă în programul lor Repeal-ul (anularea) uniunii“ (dintre Irlanda şi Anglia, adică despărţirea Irlandei de Anglia), „pe scurt revendicarea din 1783, însă democratizată şi adaptată la condiţiile de astăzi. Aceasta este singura formă legală de eliberare a Irlandei şi, de aceea, singura care poate fi înscrisă în programul unui partid muncitoresc englez. Experienţa va arăta ulterior dacă o simplă uniune personală între cele două ţări va putea dăinui multă vreme...</p>', '<p><a id="p17"></a>...Irlandezii au nevoie de următoarele:</p>', '<p><a id="p18"></a>1. Autoadministrare şi independenţă faţă de Anglia.</p>', '<p><a id="p19"></a>2. Revoluţie agrară...“</p>', '<p><a id="p20"></a>Marx, care acorda o enormă importanţă problemei irlandeze, a ţinut, la asociaţia muncitorilor germani din Londra, o conferinţă de o oră şi jumătate pe această temă (scrisoarea din 17 decembrie 1867).</p>', '<p><a id="p21"></a>Într-o scrisoare a sa cu data de 20 noiembrie 1868, Engels vorbeşte despre „ura împotriva irlandezilor“, care domneşte în rândurile muncitorilor englezi, iar aproape un an mai târziu (la 24 octombrie 1869), reluând această temă, el scrie:</p>', '<p><a id="p22"></a>„De la Irlanda până la Rusia il n’y a qu’un pas (nu-i decât un pas)... Din exemplele pe care ni le oferă istoria Irlandei se poate vedea ce nenorocire este pentru un popor să subjuge un alt popor. Toate mârşăviile englezilor îşi au originea în sfera irlandeză. Epoca lui Cromwell trebuie s-o mai studiez; în orice caz însă, nu mă îndoiesc că şi în Anglia lucrurile ar fi luat o altă întorsătură dacă n-ar fi existat necesitatea de a stăpâni Irlanda cu mijloace militare şi de a crea o nouă aristocraţie“.</p>', '<p><a id="p23"></a>Menţionăm, în treacăt, scrisoarea lui Marx către Engels din 18 august 1869:</p>', '<p><a id="p24"></a>„La Poznan, muncitorii <i>polonezi</i> au câştigat o grevă datorită ajutorului primit de la tovarăşii lor berlinezi. Această luptă împotriva «Domnului Capital», chiar şi în forma ei inferioară, de grevă, va pune în mod mai serios capăt prejudecăţilor naţionale decât declamaţiile despre pace ale domnilor burghezi“.</p>', '<p><a id="p25"></a>Politica dusă de Marx, în cadrul Internaţionalei, în problema irlandeză se poate vedea din ceea ce urmează:</p>', '<p><a id="p26"></a>La 18 noiembrie 1869 Marx îi scrie lui Engels că a rostit în faţa Consiliului Internaţionalei o cuvântare, care a ţinut cam o oră şi un sfert, în legătură cu atitudinea adoptată de guvernul britanic în problema amnistierii irlandezilor şi că a propus următoarea rezoluţie:</p>', '<p><a id="p27"></a>„Declarăm:</p>', '<p><a id="p28"></a>că d-l Gladstone, în răspunsul său la cererile irlandezilor de a-i elibera pe patrioţii irlandezi întemniţaţi, a insultat cu bună ştiinţă naţiunea irlandeză;</p>', '<p><a id="p29"></a>că el leagă amnistia politică de condiţii la fel de înjositoare pentru victimele unei proaste guvernări, ca şi pentru poporul din care acestea fac parte;</p>', '<p><a id="p30"></a>că d-l Gladstone, care, în pofida poziţiei sale oficiale, a salutat în mod public şi cu entuziasm rebeliunea stăpânilor de sclavi americani, predică acum poporului irlandez doctrina supunerii pasive;</p>', '<p><a id="p31"></a>că întreaga atitudine în problema amnistiei irlandeze este un produs autentic şi firesc al acelei <i>«politici de cucerire»</i> pe care d-l Gladstone a înfierat-o atât de vehement, încât i-a silit pe toryi, rivalii săi, să plece de la cârma ţării;</p>', '<p><a id="p32"></a>că Consiliul General al Asociaţiei Internaţionale a Muncitorilor îşi exprimă admiraţia pentru curajul, fermitatea şi abnegaţia cu care poporul irlandez a dus campania pentru amnistie;</p>', '<p><a id="p33"></a>că această rezoluţie trebuie adusă la cunoştinţa tuturor secţiilor Asociaţiei Internaţionale a Muncitorilor şi tuturor organizaţiilor muncitoreşti din Europa şi din America afiliate ei“.</p>', '<p><a id="p34"></a>La 10 decembrie 1869 Marx scrie că referatul său în problema irlandeză, pe care-l va prezenta în faţa Consiliului Internaţionalei, va fi alcătuit în felul următor:</p>', '<p><a id="p35"></a>„...Cu totul independent de orice fraze «internaţionaliste» şi «umanitare» pe tema «dreptăţii pentru Irlanda» — căci în Consiliul Internaţionalei acest lucru este ceva de la sine înţeles —, <i>interesul absolut şi direct al clasei muncitoare din Anglia reclamă ruperea actualei ei legături cu Irlanda</i>. Aceasta-i convingerea mea fermă, bazată pe motive pe care în parte nu le pot dezvălui nici chiar muncitorilor englezi. Mult timp am crezut că ascensiunea clasei muncitoare din Anglia va face posibilă răsturnarea regimului din Irlanda. Acest punct de vedere l-am susţinut totdeauna în «New York Tribune» (ziar american, la care Marx a colaborat vreme îndelungată). O studiere mai aprofundată a acestei probleme m-a convins de contrarul. Clasa muncitoare din Anglia nu va putea întreprinde nimic înainte de a fi scăpat de Irlanda... Reacţiunea engleză din Anglia îşi are rădăcinile în subjugarea Irlandei“ (subliniat de Marx).</p>', '<p><a id="p36"></a>Cred că cititorilor le este acum cât se poate de clară politica lui Marx în problema irlandeză.</p>', '<p><a id="p37"></a>„Utopistul“ Marx este atât de „nepractic“, încât se pronunţă pentru despărţirea Irlandei, care n-a ajuns să fie realizată nici după cincizeci de ani.</p>', '<p><a id="p38"></a>Dar ce l-a determinat totuşi pe Marx să adopte această politică? Şi n-a constituit ea o greşeală?</p>', '<p><a id="p39"></a>La început, Marx a crezut că nu mişcarea naţională a naţiunii asuprite, ci mişcarea muncitorească din sânul naţiunii asupritoare va fi aceea care va elibera Irlanda. El nu consideră mişcările naţionale drept ceva absolut, fiindcă ştie că numai victoria clasei muncitoare va putea să aducă deplina eliberare a tuturor naţionalităţilor. Să prevezi dinainte toate eventualele corelaţii dintre mişcările de eliberare burgheze ale naţiunilor asuprite şi mişcarea de eliberare proletară din sânul naţiunii asupritoare (tocmai asta este chestiunea care face să fie atât de grea problema naţională în Rusia de astăzi) este un lucru imposibil.</p>', '<p><a id="p40"></a>Dar iată că împrejurările au fost de aşa natură că, pentru un timp destul de îndelungat, clasa muncitoare engleză a căzut sub influenţa liberalilor, a devenit o anexă a lor şi s-a decapitat printr-o politică muncitorească liberală. Mişcarea de eliberare burgheză din Irlanda s-a întărit şi a căpătat forme revoluţionare. Marx îşi revizuieşte punctul său de vedere şi îl corectează. „E o nenorocire pentru un popor să subjuge un alt popor“. Clasa muncitoare din Anglia nu va putea să se elibereze atâta timp cât Irlanda nu se va elibera de sub jugul englez. Reacţiunea din Anglia este întărită şi alimentată de subjugarea Irlandei (aşa cum în Rusia reacţiunea este alimentată de subjugarea a o serie întreagă de naţiuni!).</p>', '<p><a id="p41"></a>Şi Marx, care face să fie adoptată de către Internaţională o rezoluţie de simpatie pentru „naţiunea irlandeză“, pentru „poporul irlandez“ (deşteptul de L. Vl., probabil, l-ar fi făcut praf pe bietul Marx pentru că a scăpat din vedere lupta de clasă!), pledează pentru <i>despărţirea</i> Irlandei de Anglia, „chiar dacă după despărţire s-ar ajunge la o federaţie“.</p>', '<p><a id="p42"></a>Care sunt premisele teoretice ale acestei concluzii trase de Marx? în Anglia, revoluţia burgheză este, în general, de mult terminată. În Irlanda însă, ea nu este încă terminată, ci se desăvârşeşte abia acum, cu o jumătate de secol mai târziu, prin reformele liberalilor englezi. Dacă capitalismul în Anglia ar fi fost răsturnat atât de repede cum se aşteptase la început Marx, în Irlanda n-ar fi fost loc pentru o mişcare burghezo-democratică cu caracter naţional general. Dar, din moment ce a apărut o asemenea mişcare, Marx îi sfătuieşte pe muncitorii englezi s-o susţină, să-i dea un imbold revoluţionar şi, în interesul <i>propriei</i> lor libertăţi, s-o ducă la bun sfârşit.</p>', '<p><a id="p43"></a>În deceniul al 7-lea al secolului trecut, legăturile economice dintre Irlanda şi Anglia erau, desigur, şi mai strânse decât cele dintre Rusia şi Polonia, Ucraina etc. Că despărţirea Irlandei este „nepractică“ şi „irealizabilă“ (fie şi numai din cauza condiţiilor geografice şi a nemărginitei puteri coloniale a Angliei), era un lucru cât se poate de evident. Cu toate că este din principiu adversar al federalismului, Marx admite, în cazul de faţă, chiar şi o federaţie, <a href="javascript:void(0);" id="n115">[115]</a> <i>numai</i> pentru ca eliberarea Irlandei să nu se înfăptuiască pe cale reformistă, ci pe cale revoluţionară, pe baza mişcării maselor populare din Irlanda, sprijinită de clasa muncitoare din Anglia. Nu încape nici o îndoială că numai o asemenea soluţionare a problemei istorice ar fi favorizat în cea mai mare măsură interesele proletariatului şi ar fi grăbit ritmul dezvoltării sociale.</p>', '<p><a id="p44"></a>Dar lucrurile s-au petrecut altfel. Atât poporul irlandez, cât şi proletariatul englez s-au dovedit a fi prea slabe. Abia acum, când se recurge la mizerabile tranzacţii între liberalii englezi şi burghezia irlandeză, <i>se rezolvă</i> (şi exemplul Ulsterului ne arată cât de anevoie se face acest lucru) problema irlandeză, printr-o reformă agrară (cu despăgubiri) şi prin autonomie (care, deocamdată, n-a fost încă introdusă). Şi ce reiese de aici? Reiese oare că Marx şi Engels au fost nişte „utopişti“, că ei au formulat nişte revendicări naţionale „irealizabile“, că s-au lăsat influenţaţi de naţionaliştii mic-burghezi irlandezi (căci caracterul mic-burghez al mişcării „fenienilor“ este neîndoielnic) etc.?</p>', '<p><a id="p45"></a>Nu. Marx şi Engels au dus şi în problema irlandeză o politică consecvent proletară, care educa într-adevăr masele în spiritul democraţiei şi al socialismului. Numai această politică ar fi putut să izbăvească Irlanda şi Anglia de tărăgănarea, timp de o jumătate de veac, a unor transformări necesare şi de denaturarea lor de către liberali, care căutau să facă pe placul reacţiunii.</p>', '<p><a id="p46"></a>Politica dusă de Marx şi Engels în problema irlandeză a oferit un minunat exemplu — care şi-a păstrat până în zilele noastre imensa lui însemnătate <i>practică</i> — de atitudinea pe care trebuie s-o aibă proletariatul naţiunilor asupritoare faţă de mişcările naţionale; ea ne-a pus în gardă împotriva „promptitudinii servile“ cu care micii burghezi din toate ţările, de toate nuanţele şi de toate limbile sunt dispuşi să califice drept „utopică“ orice schimbare a graniţelor dintre state, care au fost create prin mijloace violente şi care consfinţesc privilegiile moşierimii şi burgheziei unei singure naţiuni.</p>', '<p><a id="p47"></a>Dacă proletariatul irlandez şi cel englez n-ar fi adoptat politica preconizată de Marx şi nu şi-ar fi fixat drept lozincă despărţirea Irlandei, am fi avut de-a face cu un oportunism de cea mai crasă speţă, cu o nesocotire a sarcinilor ce revin unor democraţi şi socialişti, cu o concesie făcută reacţiunii şi burgheziei engleze.</p>'],
'idChr': '1.11.07text',
'title': '8. Utopistul Karl Marx şi practica Rosa Luxemburg',
'info': 'Despre dreptul naţiunilor la autodeterminare (1914)',
},
{'year': '1914',
'image': 'lenin2',
'content': ['<h6 style="text-align: center;"><a id="p0"></a>9. Programul din 1903 şi lichidatorii lui</h6>', '<p><a id="p1"></a>Procesele-verbale ale Congresului din 1903, care a adoptat programul marxiştilor din Rusia, au devenit o mare raritate, astfel că, în marea lor majoritate, activiştii de azi ai mişcării muncitoreşti nu cunosc expunerile de motive de care au fost însoţite diferitele puncte din program (şi asta cu atât mai mult cu cât nu toată literatura care se referă la această chestiune se bucură de binefacerile legalităţii...). De aceea este necesar să vedem mai de aproape cum a fost examinată, la Congresul din 1903, problema care ne interesează.</p>', '<p><a id="p2"></a>Ţinem să relevăm din capul locului că, oricât de săracă ar fi literatura social-democrată rusă cu privire la „dreptul naţiunilor la autodeterminare“, se poate totuşi vedea destul de limpede că prin acest drept s-a înţeles întotdeauna dreptul la despărţire. D-nii Semkovski, Libman şi Iurkevici, care se îndoiesc de acest lucru şi care declară că paragraful 9 este „neclar“ etc., numai din completă ignoranţă sau din nepăsare vorbesc de „neclaritate“. Încă în 1902, Plehanov, <a href="javascript:void(0);" id="n116">[116]</a> care pleda pentru înscrierea „dreptului la autodeterminare“ în proiectul de program, scria în „Zarea“ că această revendicare, care nu este obligatorie pentru democraţii burghezi, „este obligatorie pentru social-democraţi“. „Dacă am uita de această revendicare — scria Plehanov — sau nu ne-am încumeta s-o formulăm, de teamă să nu fie lezate prejudecăţile naţionale ale compatrioţilor noştri velicoruşi, atunci chemarea... «Proletari din toate ţările, uniţi-vă!» rostită de noi ar fi o minciună infamă...“</p>', '<p><a id="p3"></a>Avem aici o foarte reuşită caracterizare a principalului argument în favoarea punctului de care ne ocupăm, şi ea e atât de reuşită, că nu degeaba a fost şi este ocolită cu atâta sfială de criticii programului nostru, care „au uitat de unde au venit“. A renunţa la acest punct, indiferent din ce motive, înseamnă <i>în realitate</i> a face o concesie „infamă“ naţionalismului <i>velicorus</i>. Şi de ce celui velicorus, atunci când este vorba de dreptul <i>tuturor</i> naţiunilor la autodeterminare? Pentru că este vorba de despărţirea <i>de</i> velicoruşi. În interesul <i>unirii proletarilor</i>, al solidarităţii lor de clasă, este necesar să se recunoască dreptul <i>naţiunilor</i> la <i>despărţire</i> — iată ce a recunoscut cu 12 ani în urmă Plehanov în cuvintele citate de noi aici; dacă oportuniştii noştri ar fi reflectat mai atent asupra lor, n-ar fi spus, probabil, atâtea inepţii în legătură cu autodeterminarea.</p>', '<p><a id="p4"></a>La Congresul din 1903, care a adoptat acest proiect de program susţinut de Plehanov, principalele eforturi au fost concentrate în <i>comisia de redactare a programului</i>. Din păcate, la şedinţele ei n-a fost întocmit nici un proces-verbal. Or, tocmai la acest punct ar fi fost deosebit de interesant procesul-verbal, fiindcă <i>numai</i> în cadrul comisiei au încercat reprezentanţii social-democraţilor polonezi, Warszawski şi Ganeţki, să-şi susţină părerile şi să pledeze împotriva „recunoaşterii dreptului la autodeterminare“. Dacă careva dintre cititorii noştri va vrea să confrunte argumentele lor (care se află expuse în cuvântarea rostită de Warszawski şi în declaraţia făcută de el şi de Ganeţki; vezi procesele-verbale, p. 134—136 şi 388—390) cu cele folosite de Rosa Luxemburg în articolul ei despre problema poloneză, analizat de noi aici, ar vedea că ele sunt cu totul identice.</p>', '<p><a id="p5"></a>Şi ce atitudine a luat faţă de aceste argumente comisia de redactare a programului, aleasă de Congresul al II-lea, în cadrul căreia marxiştii polonezi au fost cel mai mult combătuţi de Plehanov? Aceste argumente au fost luate în derâdere fără milă! Absurditatea propunerii făcute marxiştilor <i>din Rusia</i>, de a scoate din program recunoaşterea dreptului naţiunilor la autodeterminare, a fost atât de clar şi de concret dovedită, că marxiştii polonezi <i>nici n-au mai cutezat să-şi repete argumentele lor în şedinţa plenară a congresului!!</i> Când s-au convins că poziţia lor nu are nici o şansă să fie aprobată de forul suprem al marxiştilor, ei au părăsit congresul, în care erau şi velicoruşi, şi evrei, şi gruzini, şi armeni.</p>', '<p><a id="p6"></a>Se înţelege de la sine că acest episod istoric are o foarte mare importanţă pentru oricine se interesează în mod serios de programul <i>său</i>. Respingerea, în întregime, a argumentelor prezentate de marxiştii polonezi în comisia de redactare a programului, aleasă de congres, şi renunţarea lor la încercarea de a-şi susţine părerile în faţa congresului constituie un fapt extrem de semnificativ. Nu degeaba Rosa Luxemburg, în articolul ei din 1908, a trecut „cu modestie“ sub tăcere acest lucru, care lăsase, pesemne, amintiri prea neplăcute congresului! Ea a trecut sub tăcere şi propunerea, ridicol de nefericită, de „a îndrepta“ paragraful 9 al programului, care fusese întocmit în 1903 de Warszawski şi Ganeţki în numele tuturor marxiştilor polonezi şi pe care nici Rosa Luxemburg şi nici ceilalţi social-democraţi polonezi n-au avut (şi nu vor avea) curajul s-o repete.</p>', '<p><a id="p7"></a>Dar dacă Rosa Luxemburg, pentru a-şi ascunde înfrângerea din 1903, a trecut sub tăcere aceste fapte, cei ce manifestă interes pentru istoria partidului lor vor avea grijă să afle aceste fapte şi să reflecteze asupra semnificaţiei lor.</p>', '<table style="margin-left: auto; margin-right: auto;"><a id="p8"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '1.11.08text',
'title': '9. Programul din 1903 şi lichidatorii lui',
'info': 'Despre dreptul naţiunilor la autodeterminare (1914)',
},
{'year': '1914',
'image': 'lenin2',
'content': ['<h6 style="text-align: center;"><a id="p0"></a>10. Încheiere</h6>', '<p><a id="p1"></a>Să rezumăm cele spuse până aici.</p>', '<p><a id="p2"></a>Din punctul de vedere al teoriei marxiste în general, problema dreptului la autodeterminare nu prezintă nici o dificultate. De fapt, nici vorbă nu poate fi de o contestare a hotărârii adoptate la Londra, în 1896, nici de faptul că prin autodeterminare se înţelege doar dreptul la despărţire sau că formarea de state naţionale de sine stătătoare este o tendinţă a tuturor revoluţiilor burghezo-democratice.</p>', '<p><a id="p3"></a>Dificultatea constă, într-o anumită măsură, în faptul că în Rusia proletariatul naţiunilor asuprite luptă, şi trebuie să lupte, alături de proletariatul naţiunii asupritoare. A apăra unitatea luptei de clasă a proletariatului pentru socialism, a respinge orice influenţe ale naţionalismului, fie că provin de la burghezie sau de la sutele negre, — iată care e sarcina. La naţiunile asuprite, constituirea proletariatului într-un partid de sine stătător duce uneori la o luptă atât de înverşunată împotriva naţionalismului naţiunii respective, încât se deformează perspectiva şi se dă uitării naţionalismul naţiunii asupritoare.</p>', '<p><a id="p4"></a>Dar o asemenea deformare a perspectivei este cu putinţă numai pentru scurt timp. Experienţa luptei comune duse de proletarii diferitelor naţiuni ne arată cât se poate de clar că, atunci când punem probleme politice, trebuie să avem în vedere întreaga Rusie, iar nu să ne situăm pe punctul de vedere „cracovian“. Or, în politica întregii Rusii domină Purişkevicii şi Kokoşkinii. Ideile lor sunt atotstăpânitoare, şi în Dumă, în şcoli, în biserici, în cazărmi, în sute şi mii de ziare ei îşi desfăşoară campania lor de persecuţii împotriva alogenilor, care sunt acuzaţi că preconizează „separatismul“, că <i>se gândesc</i> la despărţire. Şi otrava aceasta velicorusă a naţionalismului înveninează toată atmosfera politică a întregii Rusii. Aceasta e nenorocirea unui popor care, subjugând alte popoare, face să se întărească reacţiunea în întreaga Rusie. Amintirile anilor 1849 şi 1863 constituie o tradiţie politică vie, care, dacă nu izbucneşte o furtună de foarte mari proporţii, ameninţă să constituie încă zeci de ani de acum înainte o piedică pentru orice mişcări democratice şi <i>mai ales</i> pentru orice mişcare social-democrată.</p>', '<p><a id="p5"></a>Oricât de firesc ar putea să pară uneori punctul de vedere al unora dintre marxiştii naţiunilor asuprite (a căror „nenorocire“ constă uneori în faptul că masele populaţiei sunt orbite de ideea eliberării „lor“ naţionale), nu încape îndoială că, datorită raportului obiectiv de forţe dintre clasele din Rusia, a înceta să mai aperi dreptul la autodeterminare înseamnă, <i>în fond</i>, a te preta la un oportunism de cea mai rea speţă, la infectarea proletariatului cu ideile Kokoşkinilor. Or, aceste idei reprezintă, în fond, ideile şi politica Purişkevicilor.</p>', '<p><a id="p6"></a>De aceea, dacă la început punctul de vedere al Rosei Luxemburg putea să-şi găsească o scuză ca unul care vădeşte o îngustime specific poloneză, „cracoviană“, <a href="javascript:void(0);" id="n117">[117]</a> apoi în momentul de faţă, când naţionalismul şi în primul rând naţionalismul guvernamental, velicorus, s-a întărit pretutindeni, când <i>el</i> hotărăşte ce politică trebuie urmată, o asemenea îngustime devine pur şi simplu de neiertat. În realitate, de această îngustime se agaţă oportuniştii de <i>toate</i> naţionalităţile, care resping ideea unor „furtuni“ şi a unor „salturi“, care consideră terminată revoluţia burghezo-democratică şi înclină spre liberalismul Kokoşkinilor.</p>', '<p><a id="p7"></a>Naţionalismul velicorus, ca orice naţionalism, trece prin diferite faze, în funcţie de predominarea unor clase sau altora, într-o ţară burgheză. Până în 1905 aproape că nu-i cunoşteam decât pe naţional-reacţionari. După revoluţie au apărut la noi <i>naţional-liberalii</i>.</p>', '<p><a id="p8"></a>Pe această poziţie se situează de fapt la noi atât octombriştii cât şi cadeţii (Kokoşkin), adică toată burghezia contemporană.</p>', '<p><a id="p9"></a>Iar mai încolo îşi vor face <i>inevitabil</i> apariţia naţional-democraţii velicoruşi. Unul dintre întemeietorii partidului „socialist-populist“, d-l Peşehonov, a exprimat deja acest punct de vedere atunci când (în „Russkoe Bogatstvo“, numărul din august 1906) a făcut apel la o atitudine prudentă faţă de prejudecăţile naţionaliste ale ţăranului. Oricâte calomnii s-ar debita împotriva noastră, a bolşevicilor, că l-am „idealiza“ pe ţăran, am făcut şi vom face întotdeauna o strictă distincţie între judecata ţăranului şi prejudecata lui, între democratismul ţăranului, care e îndreptat împotriva lui Purişkevici, şi tendinţa ţăranului de a trăi în bună înţelegere cu popa şi moşierul.</p>', '<p><a id="p10"></a>Democraţia proletară trebuie să ţină seama de pe acum, şi va ţine seama, probabil, un timp destul de îndelungat, de naţionalismul ţăranilor velicoruşi (nu în sensul că va accepta să-i facă concesii, ci în sensul că va lupta împotriva lui). <a href="javascript:void(0);" id="n118">[118]</a> Trezirea naţionalismului la naţiunile asuprite, care s-a manifestat cu atâta tărie după evenimentele din 1905 (amintim doar de grupul „autonomist-federalist“ din Duma I, de dezvoltarea pe care au căpătat-o mişcarea ucraineană, cea musulmană etc.), va duce în mod inevitabil la o înteţire a naţionalismului micii burghezii velicoruse de la oraşe şi sate. Cu cât transformarea democratică a Rusiei va fi mai înceată, cu atât învrăjbirea naţională şi disensiunile între burgheziile diferitelor naţiuni vor fi mai aprige, mai brutale şi mai înverşunate. Reacţionarismul deosebit de pronunţat al Purişkevicilor ruşi va provoca (şi va intensifica) unele tendinţe „separatiste“ în sânul cutărei sau cutărei naţiuni asuprite, care se bucură uneori de libertate cu mult mai mare în statele vecine.</p>', '<p><a id="p11"></a>Această stare de lucruri pune în faţa proletariatului din Rusia o dublă sarcină, sau, mai bine zis, o sarcină bilaterală: să lupte împotriva oricărui naţionalism, şi în primul rând împotriva naţionalismului velicorus; să recunoască nu numai deplina egalitate în drepturi a tuturor naţiunilor în general, dar şi egalitatea lor în ce priveşte dreptul de a se constitui ca stat, adică dreptul lor la autodeterminare, la despărţire; dar, în acelaşi timp, şi tocmai pentru a lupta cu succes împotriva oricărui naţionalism al oricăror naţiuni, să apere unitatea luptei proletare şi a organizaţiilor proletare, să lupte pentru o unire a lor cât mai strânsă într-o comunitate internaţională, în ciuda tendinţelor de izolare naţională manifestate de burghezie.</p>', '<p><a id="p12"></a>Deplină egalitate în drepturi pentru toate naţiunile; dreptul naţiunilor la autodeterminare; strânsă unire între muncitorii de toate naţiunile — iată programul naţional pe care marxismul şi, împreună cu el, experienţa lumii întregi şi a Rusiei îl trasează muncitorilor.</p>'],
'idChr': '1.11.09text',
'title': '10. Încheiere',
'info': 'Despre dreptul naţiunilor la autodeterminare (1914)',
},
{'year': '1914',
'image': 'lenin1',
'content': ['<p><a id="p0"></a>Ni se comunică din sursele cele mai demne de încredere că recent a avut loc o consfătuire a unor cadre de conducere ale Partidului muncitoresc social-democrat din Rusia în legătură cu problema războiului european. Această consfătuire n-a avut un caracter absolut oficial, deoarece, din cauza arestărilor în masă şi a nemaipomenitei prigoane dezlănţuite de guvernul ţarist, Comitetul Central al Partidului muncitoresc social-democrat din Rusia n-a putut încă să se întrunească. Ştim însă absolut sigur că consfătuirea despre care e vorba a exprimat într-adevăr părerile celor mai influente cercuri din Partidul muncitoresc social-democrat din Rusia.</p>', '<p><a id="p1"></a>Consfătuirea a adoptat următoarea rezoluţie, al cărei text îl reproducem integral, ca document:</p>', '<p class="mid" style="text-align: center;"><a id="p2"></a>Rezoluţia unui grup de social-democraţi</p>', '<p><a id="p3"></a>1) Războiul european şi mondial are un caracter net şi evident de război burghez, imperialist, dinastic. Lupta pentru pieţe şi jefuirea altor ţări, tendinţa de a sugruma mişcarea revoluţionară a proletariatului şi a democraţiei înăuntrul ţărilor, tendinţa de a prosti, dezbina şi măcelări pe proletarii din toate ţările prin asmuţirea sclavilor salariaţi ai unei naţiuni împotriva sclavilor salariaţi ai altei naţiuni în folosul burgheziei — iată care este unicul conţinut real al războiului şi unica lui semnificaţie reală.</p>', '<p><a id="p4"></a>2) Comportarea conducătorilor Partidului social-democrat german, cel mai puternic şi mai influent partid al Internaţionalei a II-a (1889—1914), partid care a votat pentru creditele de război şi care repetă frazeologia burgheză şovină a iuncherilor şi burgheziei prusace, este o trădare făţişă a socialismului. Presupunând chiar că acest partid este extrem de slab şi că s-a văzut silit să se supună pentru moment voinţei majorităţii burgheze a naţiunii, comportarea conducătorilor Partidului social-democrat german nu poate fi în nici un caz justificată. De fapt acest partid duce astăzi o politică naţional-liberală.</p>', '<p><a id="p5"></a>3) Tot aşa trebuie condamnată şi comportarea conducătorilor partidelor social-democrate din Belgia şi Franţa, care, intrând în guverne burgheze, au trădat socialismul.</p>', '<p><a id="p6"></a>4) Trădarea socialismului de către majoritatea conducătorilor Internaţionalei a II-a (1889—1914) înseamnă falimentul ideologic şi politic al acestei Internaţionale. Principala cauză a acestui faliment este că în Internaţionala a II-a predomină de fapt oportunismul mic-burghez. Caracterul lui burghez şi primejdia pe care o prezintă au fost semnalate de multă vreme de cei mai buni reprezentanţi ai proletariatului revoluţionar din toate ţările. Oportuniştii au pregătit de mult falimentul Internaţionalei a II-a, negând revoluţia socialistă şi substituindu-i reformismul burghez; negând lupta de clasă şi necesitatea transformării ei, în anumite momente, în război civil şi propovăduind colaborarea între clase; propagând şovinismul burghez sub masca patriotismului şi apărării patriei şi ignorând sau negând adevărul fundamental al socialismului, expus încă în „Manifestul Comunist“, că muncitorii nu au patrie; limitându-se, în lupta împotriva militarismului, la un punct de vedere sentimental mic-burghez, în loc să recunoască necesitatea unui război revoluţionar al proletarilor din toate ţările împotriva burgheziei din toate ţările; transformând ideea necesităţii de a folosi parlamentarismul burghez şi legalitatea burgheză într-o fetişizare a acestei legalităţi şi uitând că în perioadele de criză se impune folosirea formelor ilegale de organizare şi de agitaţie. Unul dintre organele de presă internaţionale ale oportunismului, revista germană „Sozialistische Monatshefte“, care s-a situat de mult pe o poziţie naţional-liberală, are toate motivele să-şi sărbătorească astăzi triumful asupra socialismului european. În realitate, aşa-numitul „centru“ din Partidul social-democrat german şi din celelalte partide social-democrate a capitulat în mod laş în faţa oportuniştilor. Sarcina viitoarei Internaţionale va trebui să fie lichidarea totală şi definitivă a acestui curent burghez din cadrul socialismului.</p>', '<p><a id="p7"></a>5) Printre sofismele burgheze şi şoviniste cu care partidele şi guvernele burgheze ale celor două principale naţiuni rivale de pe continent — germană şi franceză — caută în special să prostească masele şi pe care le repetă socialiştii oportunişti atât cei declaraţi cât şi cei camuflaţi, care se târăsc servil în coada burgheziei, trebuie relevate şi înfierate îndeosebi următoarele:</p>', '<p><a id="p8"></a>burghezii germani mint atunci când invocă apărarea patriei, lupta împotriva ţarismului, pentru libera dezvoltare naţională şi culturală, deoarece iuncherii prusieni, în frunte cu Wilhelm, şi marea burghezie din Germania au dus întotdeauna o politică de apărare a monarhiei ţariste şi, oricare ar fi rezultatul războiului, nu vor pregeta să depună toate sforţările pentru a o sprijini; ei mint, căci în realitate burghezia austriacă a întreprins o campanie de jaf împotriva Serbiei, burghezia germană asupreşte pe danezi, polonezi şi pe francezii din Alsacia şi Lorena, iar în războiul de agresiune pe care-l duce împotriva Belgiei şi Franţei, pentru a prăda ţări mai bogate şi mai libere, a pornit atacul în momentul care i s-a părut cel mai prielnic pentru folosirea ultimelor perfecţionări la care a ajuns ea în domeniul tehnicii de război şi în preajma înfăptuirii de către Rusia a aşa-numitului mare program militar.</p>', '<p><a id="p9"></a>Burghezii francezi mint şi ei atunci când invocă apărarea patriei etc., deoarece în realitate ei apără ţările mai înapoiate în ceea ce priveşte tehnica capitalistă şi care se dezvoltă mai lent, tocmind cu miliardele lor bandele pogromiste ale ţarismului rus pentru un război de agresiune, adică pentru cotropirea unor teritorii austriece şi germane.</p>', '<p><a id="p10"></a>Nici unul dintre cele două grupuri de naţiuni beligerante nu se lasă mai prejos în ceea ce priveşte atrocităţile şi barbariile războiului.</p>', '<p><a id="p11"></a>6) Sarcina primordială şi esenţială a social-democraţiei din Rusia este aceea de a duce o luptă necruţătoare şi intransigentă împotriva şovinismului velicorus şi monarho-ţarist şi împotriva sofisticii la care recurg pentru a-l apăra liberalii şi cadeţii ruşi, o parte din narodnici şi celelalte partide burgheze. Din punctul de vedere al clasei muncitoare şi al maselor muncitoare ale tuturor popoarelor din Rusia, răul cel mai mic ar fi înfrângerea monarhiei ţariste şi a armatelor ei, care asupresc Polonia, Ucraina şi o serie de popoare din Rusia şi care aţâţă vrajba naţională spre a mări asuprirea celorlalte naţionalităţi de către velicoruşi şi spre a întări regimul reacţionar şi barbar al monarhiei ţariste.</p>', '<p><a id="p12"></a>7) Lozincile social-democraţiei în momentul de faţă trebuie să fie următoarele:</p>', '<p><a id="p13"></a>în primul rând, o vastă propagandă, care să cuprindă atât armata cât şi teatrul de acţiuni militare, în favoarea revoluţiei socialiste şi a necesităţii de a îndrepta armele nu împotriva propriilor fraţi, sclavii salariaţi din celelalte ţări, ci împotriva guvernelor şi partidelor reacţionare şi burgheze din toate ţările. Necesitatea imperioasă de a organiza celule şi grupe ilegale în cadrul armatelor tuturor naţiunilor pentru a putea desfăşura această propagandă în toate limbile. Luptă necruţătoare împotriva şovinismului şi „patriotismului“ micilor burghezi şi al burghezilor din toate ţările fără excepţie. Împotriva conducătorilor actualei Internaţionale, care au trădat socialismul, să se facă neapărat apel la conştiinţa revoluţionară a maselor muncitoreşti, pe umerii cărora apasă întreaga povară a războiului şi care în majoritatea cazurilor sunt ostile oportunismului şi şovinismului;</p>', '<p><a id="p14"></a>în al doilea rând, propagarea ca lozincă imediată a ideii de republică germană, poloneză, rusă etc., precum şi a transformării tuturor statelor Europei în State Unite republicane ale Europei;</p>', '<p><a id="p15"></a>în al treilea rând, îndeosebi lupta împotriva monarhiei ţariste şi a şovinismului velicorus, panslavist, şi propaganda în favoarea unei revoluţii în Rusia, precum şi a eliberării şi autodeterminării popoarelor asuprite de Rusia, cu lozincile imediate: republică democratică, confiscarea pământurilor moşiereşti şi ziua de muncă de 8 ore.</p>', '<p class="right2" style="text-align: center;"><a id="p16"></a><i>Un grup de social-democraţi, membri ai P.M.S.D.R.</i></p>'],
'idChr': '2.01text',
'title': '',
'info': 'Sarcinile social-democraţiei revoluţionare în războiul european (1914)',
},
{'year': '1915',
'image': 'lenin1',
'content': ['<p class="mid" style="text-align: center;"><a id="p0"></a><i>Atitudinea socialiştilor faţă de războaie</i></p>', '<p><a id="p1"></a>Socialiştii întotdeauna au condamnat războaiele dintre popoare ca fiind un lucru barbar şi inuman. Atitudinea noastră faţă de război este însă principial diferită de cea a pacifiştilor burghezi (partizani şi propovăduitori ai păcii) şi de cea a anarhiştilor. De primii ne deosebim prin faptul că suntem conştienţi de legătura inevitabilă care există între războaie şi lupta de clasă din interiorul ţării, <a id="cit31"></a>suntem conştienţi de imposibilitatea de a se pune capăt războaielor atâta timp cât nu au fost desfiinţate clasele şi nu a fost instaurat socialismul, precum şi prin faptul că <a id="cit32"></a>războaiele civile, adică războaiele claselor asuprite împotriva celor asupritoare, ale sclavilor împotriva stăpânilor de sclavi, ale ţăranilor iobagi împotriva moşierilor, ale muncitorilor salariaţi împotriva burgheziei le considerăm pe deplin legitime, progresiste şi necesare. Şi de pacifişti şi de anarhişti, noi, marxiştii, ne deosebim prin faptul că socotim necesar ca fiecare război în parte să fie studiat sub aspect istoric (din punctul de vedere al materialismului dialectic al lui Marx). În decursul istoriei au existat numeroase războaie care, cu toate grozăviile, atrocităţile, nenorocirile şi suferinţele ce sunt în mod inevitabil legate de orice război, au fost războaie progresiste, adică au fost prielnice dezvoltării omenirii, contribuind la distrugerea unor instituţii deosebit de nefaste şi de reacţionare (de pildă absolutismul sau iobăgia), a celor mai barbare orânduiri despotice din Europa (despotismul turcesc şi cel rusesc). De aceea trebuie să analizăm particularităţile istorice ale războiului actual.</p>', '<p>\xa0</p>', '<p class="mid" style="text-align: center;"><a id="p2"></a><i>Tipuri istorice de războaie din epoca modernă</i></p>', '<p><a id="p3"></a>Marea revoluţie franceză a deschis o epocă nouă în istoria omenirii. Unul dintre tipurile de războaie care au avut loc de atunci şi până la Comuna din Paris, din 1789 şi până în 1871, au fost războaiele cu caracter burghezo-progresist, de eliberare naţională. Cu alte cuvinte, conţinutul principal şi semnificaţia istorică a acestor războaie au fost răsturnarea absolutismului şi feudalismului, subminarea lor, răsturnarea jugului străin. De aceea erau războaie progresiste, şi, atunci când se duceau <i>asemenea</i> războaie, toţi democraţii cinstiţi, revoluţionari, precum şi toţi socialiştii doreau ca învingătoare să fie acea ţară (adică acea burghezie) care contribuia la doborârea sau la subminarea celor mai primejdioşi piloni ai feudalismului, absolutismului şi asupririi unor popoare străine. În războaiele revoluţionare purtate de Franţa, de pildă, a existat elementul de jaf şi de acaparare a unor teritorii străine de către francezi; dar asta nu schimbă cu nimic semnificaţia istorică esenţială a acestor războaie, care distrugeau şi zdruncinau temeliile feudalismului şi absolutismului din Europa veche, feudală. În războiul franco-prusian, Germania a jefuit Franţa; dar asta nu schimbă semnificaţia istorică esenţială a acestui război, care a făcut ca zeci de milioane de germani să scape de fărâmiţarea feudală şi de asuprirea celor doi despoţi, ţarul rus şi Napoleon al III-lea.</p>', '<p>\xa0</p>', '<p class="mid" style="text-align: center;"><a id="p4"></a><i>Deosebirea dintre războiul de agresiune şi războiul de apărare</i></p>', '<p><a id="p5"></a>Epoca 1789—1871 a lăsat urme adânci şi amintiri revoluţionare. Înainte de răsturnarea feudalismului, absolutismului şi a jugului străin, nici vorbă nu putea fi de dezvoltarea luptei proletare pentru socialism. Socialiştii, atunci când, referindu-se la războaiele din <i>această</i> epocă, vorbeau despre caracterul legitim al războiului „de apărare“, aveau totdeauna în vedere tocmai acest scop, adică revoluţia împotriva feudalismului şi iobăgiei. Prin război „de apărare“, socialiştii înţelegeau întotdeauna un război <i>„drept“</i> în acest sens (aşa s-a şi exprimat o dată W. Liebknecht). Numai în acest sens admiteau şi admit acum socialiştii caracterul legitim, progresist şi drept al „apărării patriei“, sau al războiului „de apărare“. De exemplu, <a id="cit33"></a>dacă Marocul ar declara mâine război Franţei, India — Angliei, Persia sau China — Rusiei etc., acestea ar fi războaie „drepte“, „de apărare“, <i>indiferent</i> cine ar ataca primul, şi orice socialist ar dori ca statele asuprite, dependente, lipsite de drepturi depline, să învingă „marile“ puteri asupritoare, sclavagiste, prădalnice.</p>', '<p><a id="p6"></a>Închipuiţi-vă însă că un proprietar de sclavi care are 100 de sclavi porneşte războiul împotriva altui proprietar de sclavi, care are 200 de sclavi, pentru o reîmpărţire mai „dreaptă“ a sclavilor. E limpede că aplicarea noţiunii de război „de apărare“ sau de „apărare a patriei“ la un asemenea caz ar constitui un fals istoric şi în fapt ar fi pur şi simplu o înşelare a omului simplu, a omului de pe stradă, a omului neştiutor de către abilii stăpâni de sclavi. Tocmai astfel, recurgând la ideologia „naţională“ şi la noţiunea de apărare a patriei, burghezia imperialistă de astăzi înşală popoarele în războiul actual, dus între proprietarii de sclavi în vederea consolidării şi înăspririi sclaviei.</p>', '<p>\xa0</p>', '<p class="mid" style="text-align: center;"><a id="p7"></a><i>Războiul actual este un război imperialist</i></p>', '<p><a id="p8"></a>Aproape toată lumea recunoaşte că actualul război este un război imperialist, dar cei mai mulţi denaturează această noţiune, o aplică numai uneia dintre părţi sau insinuează totuşi că acest război ar avea un caracter burghezo-progresist, de eliberare naţională. Imperialismul este stadiul cel mai înalt de dezvoltare a capitalismului, stadiu atins abia în secolul al XX-lea. Cadrul vechilor state naţionale, fără a căror formare capitalismul n-ar fi putut să răstoarne feudalismul, a devenit prea neîncăpător pentru capitalism. În condiţiile capitalismului, concentrarea a luat o asemenea amploare, încât ramuri industriale întregi sunt acaparate de sindicate, trusturi, uniuni ale capitaliştilor miliardari, şi aceşti „magnaţi ai capitalului“ îşi împart aproape întregul glob pământesc fie sub formă de colonii, fie cuprinzând ţări străine în reţeaua cu mii de fire a exploatării financiare. Comerţului liber şi concurenţei i-au luat locul tendinţele monopoliste, tendinţele de acaparare de teritorii pentru plasarea de capital, pentru exportul de materii prime etc. Dintr-un eliberator al naţiunilor, cum a fost capitalismul în lupta împotriva feudalismului, capitalismul imperialist a devenit cel mai mare asupritor al naţiunilor. Din progresist, capitalismul a devenit reacţionar; el a dezvoltat în aşa măsură forţele de producţie, încât omenirea trebuie fie să treacă la socialism, fie să suporte ani de zile sau chiar decenii lupta armată dintre „marile“ puteri pentru menţinerea artificială a capitalismului cu ajutorul coloniilor, monopolurilor, privilegiilor şi al diferitelor forme de asuprire naţională.</p>', '<p>\xa0</p>', '<p class="mid" style="text-align: center;"><a id="p9"></a><i>Războiul dintre marii proprietari de sclavi pentru menţinerea şi consolidarea sclaviei</i></p>', '<p><a id="p10"></a>Pentru a lămuri care este semnificaţia imperialismului, vom prezenta date precise cu privire la împărţirea lumii între aşa-numitele „mari“ puteri (adică acelea care în jaful cel mare se bucură de succes):</p>', '<img alt="2.01.01" class="auto" src="./Images/2.01.01.png" width="70%"/><a id="p11"></a>', '<p><a id="p12"></a>De aici se vede că popoarele care în majoritatea lor în perioada 1789—1871 se aflau în fruntea altor popoare în lupta pentru libertate, acum, după 1876, în condiţiile capitalismului foarte dezvoltat şi „răscopt“, au devenit asupritoare şi înrobitoare ale majorităţii popoarelor şi naţiunilor de pe întregul glob pământesc. Din 1876 şi până în 1914, cele şase „mari“ puteri au acaparat 25.000.000 km<sup>2</sup>, adică un teritoriu de două ori şi jumătate mai mare decât întreaga Europă! Şase ţări înrobesc în colonii o populaţie <i>de peste o jumătate de miliard</i> (523.000.000) de oameni. La 4 locuitori ai „marilor“ puteri revin câte 5 locuitori din coloniile „lor“. Şi toată lumea ştie că coloniile au fost cucerite prin foc şi sabie, că populaţia din colonii este supusă unui tratament barbar, că pentru a o exploata capitaliştii recurg la tot felul de procedee (exportul de capital, concesiunile etc., înşelare la vânzarea mărfurilor, subordonarea faţă de autorităţile naţiunii „dominante“ etc. etc.). Burghezia anglo-franceză înşală poporul atunci când spune că duce războiul pentru libertatea popoarelor şi a Belgiei: în realitate, ea duce război pentru a-şi menţine numeroasele colonii acaparate. Imperialiştii germani ar părăsi imediat Belgia etc. dacă englezii şi francezii ar consimţi să împartă „omeneşte“ cu ei coloniile. Specificul situaţiei constă în faptul că în acest război soarta coloniilor se hotărăşte printr-un război dus pe continent. Din punctul de vedere al dreptăţii burgheze şi al libertăţii naţionale (sau al dreptului naţiunilor la existenţă), Germania ar avea indiscutabil dreptate împotriva Angliei şi Franţei, deoarece ea a fost „nedreptăţită“ la împărţirea coloniilor, duşmanii ei asupresc incomparabil mai multe naţiuni decât ea, iar în Austria, aliata ei, slavii asupriţi se bucură, desigur, de mai multă libertate decât în Rusia ţaristă, această adevărată „închisoare a popoarelor“. Dar nici Germania nu duce războiul pentru eliberarea naţiunilor, ci pentru asuprirea lor. Nu e treaba socialiştilor să dea ajutor unui tâlhar mai tânăr şi mai puternic (Germania) ca să jefuiască nişte tâlhari mai bătrâni şi mai ghiftuiţi. Socialiştii trebuie să folosească lupta dintre aceşti tâlhari pentru a-i doborî pe toţi. În acest scop, ei trebuie în primul rând să spună poporului adevărul, şi anume că sub trei aspecte războiul actual este un război dus de puterile sclavagiste în vederea consolidării sclaviei. În primul rând, este un război dus pentru consolidarea sclaviei în care sunt ţinute coloniile printr-o împărţire mai „dreaptă“ şi prin exploatarea mai „solidară“ a lor pe viitor; în al doilea rând, pentru consolidarea asupririi altor naţiuni chiar în cadrul „marilor“ puteri, deoarece <i>şi</i> Austria <i>şi</i> Rusia (Rusia într-o măsură mult mai măre şi mult mai prost decât Austria) se menţin numai prin această asuprire, pe care o intensifică prin război; în al treilea rând, pentru consolidarea şi prelungirea robiei salariate, deoarece proletariatul este dezbinat şi oprimat, în timp ce capitaliştii au numai de câştigat, îmbogăţindu-se de pe urma războiului, aţâţând prejudecăţile naţionale şi înteţind reacţiunea, care a ridicat capul în toate ţările, până şi în cele mai libere şi mai republicane.</p>', '<p>\xa0</p>', '<p class="mid" style="text-align: center;"><a id="p13"></a><i>„Războiul este continuarea politicii prin alte mijloace (şi anume: prin mijloace violente)“</i></p>', '<p><a id="p14"></a>Această vestită maximă aparţine lui Clausewitz, unul dintre cei mai profunzi autori de scrieri militare. Marxiştii au considerat întotdeauna, şi pe bună dreptate, această teză drept baza teoretică a modului în care trebuie înţeleasă semnificaţia oricărui război. Tocmai din acest punct de vedere au privit întotdeauna Marx şi Engels diferitele războaie.</p>', '<p><a id="p15"></a>Aplicaţi acest punct de vedere la războiul actual. Veţi vedea că de-a lungul deceniilor, de aproape o jumătate de veac, guvernele şi clasele dominante şi din Anglia, şi din Franţa, şi din Germania, şi din Italia, şi din Austria, şi din Rusia au dus o politică de jefuire a coloniilor, de asuprire a unor naţiuni străine şi de înăbuşire a mişcării muncitoreşti. Tocmai această politică, şi numai această politică, este continuată de actualul război. În special politica dusă şi de Austria şi de Rusia, atât în timp de pace cât şi în timp de război, e o politică de înrobire a naţiunilor, şi nu de eliberare a lor. Dimpotrivă, în China, Persia, India şi în alte ţări dependente observăm, în ultimele decenii, o politică de trezire la viaţa naţională a zeci şi sute de milioane de oameni, de eliberare a lor de sub jugul „marilor“ puteri reacţionare. Războiul dus pe această bază istorică poate fi şi în prezent un război burghezo-progresist, de eliberare naţională.</p>', '<p><a id="p16"></a>E suficient să privim actualul război ca o continuare a politicii „marilor“ puteri şi a claselor dominante din aceste ţări, pentru a ne da imediat seama cât de flagrant antiistorică, falsă şi făţarnică este părerea că ideea „apărării patriei“ în acest război ar putea fi justificată.</p>', '<p>\xa0</p>', '<p class="mid" style="text-align: center;"><a id="p17"></a><i>Exemplul Belgiei</i></p>', '<p><a id="p18"></a>Social-şoviniştilor din ţările triplei (astăzi cvadruplei) înţelegeri (în Rusia, lui Plehanov &amp; Co.) le place foarte mult să invoce exemplul Belgiei. Dar acest exemplu pledează împotriva lor. Imperialiştii germani au violat cu neruşinare neutralitatea Belgiei, aşa cum au făcut totdeauna şi pretutindeni statele beligerante, călcând, la nevoie, în picioare <i>toate</i> tratatele şi obligaţiile. Să presupunem că toate statele interesate în respectarea tratatelor internaţionale ar declara război Germaniei, cerându-i să părăsească Belgia şi să-i plătească despăgubiri. În acest caz, simpatia socialiştilor ar fi, desigur, de partea duşmanilor Germaniei. Adevărul este însă că războiul este dus de „tripla (şi cvadrupla) înţelegere“ <i>nu</i> pentru Belgia: acest lucru îl ştie prea bine toată lumea, şi numai ipocriţii caută să-l ascundă. Anglia jefuieşte coloniile Germaniei şi cotropeşte Turcia, Rusia cotropeşte Galiţia şi Turcia, Franţa vrea Alsacia şi Lorena, ba chiar şi ţărmul stâng al Rinului; cu Italia s-a încheiat un tratat cu privire la împărţirea prăzii (a Albaniei şi a Asiei Mici); cu Bulgaria şi cu România se duc negocieri tot în legătură cu împărţirea prăzii. În condiţiile războiului actual, dus de guvernele actuale, <i>nu poţi</i> ajuta <i>altfel</i> Belgia decât ajutând la sugrumarea Austriei sau a Turciei etc.! Ce legătură au însă toate acestea cu „apărarea patriei“?? Dar tocmai asta e particularitatea războiului imperialist, a războiului dintre guverne burgheze reacţionare, istoriceşte perimate, pentru asuprirea altor naţiuni. Cine încearcă să justifice participarea la războiul actual, acela contribuie la permanentizarea asupririi imperialiste a naţiunilor. Cine preconizează ca actualele greutăţi prin care trec guvernele să fie folosite în vederea luptei pentru revoluţia socială, acela apără adevărata libertate a tuturor naţiunilor, libertate care nu poate fi înfăptuită decât în condiţiile socialismului.</p>', '<p>\xa0</p>', '<p class="mid" style="text-align: center;"><a id="p19"></a><i>Pentru ce lupta Rusia?</i></p>', '<p><a id="p20"></a>În Rusia, imperialismul capitalist de tipul cel mai nou s-a manifestat pe deplin în politica dusă de ţarism faţă de Persia, Manciuria şi Mongolia; în general însă, în Rusia precumpăneşte imperialismul militar şi feudal. Nicăieri în lume nu există o asemenea asuprire a majorităţii populaţiei ţării cum există în Rusia: velicoruşii reprezintă numai 43% din întreaga populaţie, adică mai puţin de jumătate, iar toţi ceilalţi, consideraţi alogeni, sunt lipsiţi de drepturi. Din cei 170.000.000 de locuitori ai Rusiei, circa 100.000.000 sunt asupriţi şi lipsiţi de drepturi. Ţarismul duce războiul în vederea cuceririi Galiţiei şi sugrumării definitive a libertăţii ucrainenilor, în vederea cuceririi Armeniei, Constantinopolului etc. Ţarismul consideră războiul un mijloc de a abate atenţia de la creşterea nemulţumirilor în interiorul ţării şi de a înăbuşi mişcarea revoluţionară în creştere. Astăzi, în Rusia, la fiecare doi velicoruşi revin doi până la trei „alogeni“, care sunt lipsiţi de drepturi: prin război ţarismul urmăreşte să sporească numărul naţiunilor asuprite de Rusia, să consolideze asuprirea lor şi să zădărnicească astfel lupta dusă pentru libertatea velicoruşilor înşişi. Posibilitatea de a asupri şi a jefui alte popoare duce la statornicirea stagnării economice, deoarece, în loc ca sursa de venituri s-o constituie dezvoltarea forţelor de producţie, o constituie adeseori exploatarea semifeudală a „alogenilor“. Aşadar, în ce priveşte Rusia, războiul are un caracter net reacţionar şi este îndreptat împotriva eliberării.</p>', '<p>\xa0</p>', '<p class="mid" style="text-align: center;"><a id="p21"></a><i>Ce este social-şovinismul?</i></p>', '<p><a id="p22"></a>Social-şovinism înseamnă susţinerea ideii de „apărare a patriei“ în războiul actual. Din această idee rezultă, apoi, renunţarea la lupta de clasă în timpul războiului, votarea creditelor de război etc. În realitate, social-şoviniştii duc o politică antiproletară, burgheză, deoarece ei nu susţin „apărarea patriei“ în sensul luptei împotriva jugului străin, ci „dreptul“ unora sau altora dintre „marile“ puteri de a jefui colonii şi de a asupri alte popoare. Social-şoviniştii înşeală şi ei poporul repetând minciuna burgheză că războiul ar fi dus pentru apărarea libertăţii şi a existenţei naţiunilor, trecând astfel de partea burgheziei şi mergând împotriva proletariatului. Social-şovinişti sunt şi cei care justifică şi caută să prezinte într-o lumină favorabilă guvernele şi burghezia <i>unuia</i> dintre grupurile de puteri beligerante, cât şi cei care, asemenea lui Kautsky, recunosc că socialiştii din <i>toate</i> ţările beligerante au deopotrivă dreptul „de a-şi apăra patria“. Fiind de fapt o pavăză a privilegiilor, avantajelor, jafurilor şi silniciilor „propriei“ (sau, în general, ale oricărei) burghezii imperialiste, social-şovinismul înseamnă trădare deplină a tuturor convingerilor socialiste şi a hotărârii Congresului socialist internaţional de la Basel.</p>', '<p>\xa0</p>', '<p class="mid" style="text-align: center;"><a id="p23"></a><i>Manifestul de la Basel</i></p>', '<p><a id="p24"></a>Manifestul cu privire la război, adoptat în unanimitate la Basel în 1912, are în vedere tocmai războiul între Anglia şi Germania, precum şi între aliaţii lor actuali, război care a şi izbucnit în 1914. În manifest se spune răspicat că nici un fel de interes al poporului nu poate să justifice un asemenea război dus „de dragul profiturilor capitaliştilor şi în avantajul dinastiilor“ şi având la bază politica imperialistă, de jaf a marilor puteri. În manifest se spune răspicat că războiul este periculos „pentru guverne“ (pentru toate, fără excepţie), se relevă teama acestora de „revoluţia proletară“ şi se invocă, cât se poate de precis, exemplul Comunei din 1871 şi al perioadei octombrie-decembrie 1905, <i>adică exemplul revoluţiei şi al războiului civil</i>. Aşadar, Manifestul de la Basel tocmai pentru războiul actual stabileşte tactica luptei revoluţionare a muncitorilor pe scară internaţională împotriva guvernelor din propria lor ţară, tactica revoluţiei proletare. Manifestul de la Basel reproduce cuvintele rezoluţiei de la Stuttgart care spune că, în cazul când va izbucni războiul, socialiştii trebuie să folosească „criza economică şi politică“ creată de el pentru „a grăbi căderea capitalismului“, adică să folosească greutăţile întâmpinate de guverne şi starea de revoltă a maselor, pe care le generează războiul, în vederea revoluţiei socialiste.</p>', '<p><a id="p25"></a>Politica social-şoviniştilor, faptul că ei justifică războiul ca fiind un război burghez de eliberare, că admit ideea „apărării patriei“, a votării creditelor, a participării la guvern etc. etc. înseamnă o trădare făţişă a socialismului, trădare care, după cum vom vedea mai jos, nu se poate explica altfel decât prin victoria oportunismului şi a politicii naţional-liberale în cadrul majorităţii partidelor muncitoreşti din Europa.</p>', '<p>\xa0</p>', '<p class="mid" style="text-align: center;"><a id="p26"></a><i>False referiri la Marx şi Engels</i></p>', '<p><a id="p27"></a>Social-şoviniştii ruşi (cu Plehanov în frunte) se referă la tactica lui Marx din timpul războiului din 1870; — cei germani (de felul lui Lensch, David &amp; Co.) la afirmaţiile făcute de Engels în 1891 că, în cazul unui război cu Rusia şi Franţa, socialiştii germani sunt datori să-şi apere patria; — în sfârşit, social-şoviniştii de felul lui Kautsky, în dorinţa lor de a concilia şi a legitima şovinismul internaţional, se referă la faptul că Marx şi Engels, deşi condamnau războaiele, s-au situat întotdeauna, din 1854—1855 până în 1870—1871 şi 1876—1877, de partea unuia sau altuia dintre statele beligerante, din moment ce războiul totuşi izbucnea.</p>', '<p><a id="p28"></a>Toate aceste referiri constituie o revoltătoare denaturare a concepţiilor lui Marx şi Engels în favoarea burgheziei şi a oportuniştilor, întocmai aşa cum scrierile anarhiştilor Guillaume &amp; Co. denaturează concepţiile lui Marx şi Engels pentru a justifica anarhismul. În ce priveşte Germania, războiul din 1870—1871 a fost un război progresist din punct de vedere istoric până în momentul când Napoleon al III-lea a fost învins, deoarece acesta, împreună cu ţarul, asuprise ani de-a rândul Germania, contribuind la menţinerea fărâmiţării ei feudale. Dar, de îndată ce războiul s-a transformat într-o cotropire a Franţei (anexarea Alsaciei şi Lorenei), Marx şi Engels i-au condamnat cu hotărâre pe germani. Ba chiar şi la începutul acestui război Marx şi Engels au aprobat refuzul lui Bebel şi Liebknecht de a vota creditele şi i-au sfătuit pe social-democraţi să nu se contopească cu burghezia, ci să apere interesele independente de clasă ale proletariatului. A aplica aprecierea făcută acestui război, burghezo-progresist şi cu caracter de eliberare naţională, la războiul imperialist de astăzi înseamnă a-ţi bate joc de adevăr. Acelaşi lucru se referă, şi în măsură şi mai mare, la războiul din 1854—1855 şi la toate războaiele din secolul al XIX-lea, când nu existau <i>nici</i> imperialismul de astăzi, <i>nici</i> condiţii obiective coapte pentru socialism, nici partide socialiste de masă în <i>toate</i> ţările beligerante, adică nu existau tocmai condiţiile din care Manifestul de la Basel a dedus tactica „revoluţiei proletare“ <i>în legătură</i> cu un război între marile puteri.</p>', '<p><a id="p29"></a>Cine invocă astăzi atitudinea lui Marx faţă de războaiele din epoca în care burghezia era <i>progresistă</i> şi dă uitării cuvintele sale: „muncitorii nu au patrie“ — cuvinte care se referă <i>tocmai</i> la epoca în care burghezia, care şi-a trăit traiul, este reacţionară, la epoca revoluţiei socialiste —, acela îl denaturează cu neruşinare pe Marx, substituind punctului de vedere socialist un punct de vedere burghez.</p>', '<p>\xa0</p>', '<p class="mid" style="text-align: center;"><a id="p30"></a><i>Falimentul Internaţionalei a II-a</i></p>', '<p><a id="p31"></a>Socialiştii din întreaga lume au declarat în mod solemn în 1912 la Basel că ei consideră războiul european care se apropia drept un act „criminal“ şi profund reacţionar din partea tuturor guvernelor, un act de natură să grăbească prăbuşirea capitalismului, dând în mod inevitabil naştere unei revoluţii împotriva acestuia. A venit războiul, a venit criza. În loc să adopte o tactică revoluţionară, majoritatea partidelor social-democrate au adoptat o tactică reacţionară, trecând de partea guvernelor şi a burgheziei din propria lor ţară. Această trădare a socialismului marchează falimentul Internaţionalei a II-a (1889—1914), şi noi trebuie să vedem ce a provocat acest faliment, ce a generat social-şovinismul, de unde îşi trage el forţa.</p>', '<p>\xa0</p>', '<p class="mid" style="text-align: center;"><a id="p32"></a><i>Social-şovinismul este oportunism dus la desăvârşire</i></p>', '<p><a id="p33"></a>În tot cursul epocii Internaţionalei a II-a, în toate partidele social-democrate s-a dus o luptă între aripa revoluţionară şi cea oportunistă. Într-o serie de ţări s-a produs o sciziune pe această linie (Anglia, Italia, Olanda şi Bulgaria). Nici un marxist nu se îndoia că oportunismul este expresia politicii burgheze în mişcarea muncitorească, că este expresia intereselor micii burghezii şi ale alianţei dintre o infimă parte de muncitori îmburgheziţi şi <i>„propria“</i> lor burghezie împotriva intereselor masei proletarilor, ale masei celor asupriţi.</p>', '<p><a id="p34"></a>Condiţiile obiective existente la sfârşitul secolului al XIX-lea au făcut ca oportunismul să se întărească foarte mult, transformând folosirea legalităţii burgheze în prosternare în faţa acesteia, creând o pătură restrânsă de birocraţi şi aristocraţi în cadrul clasei muncitoare şi atrăgând în rândurile partidelor social-democrate un mare număr de „tovarăşi de drum“ mic-burghezi.</p>', '<p><a id="p35"></a>Războiul a grăbit acest proces, transformând oportunismul în social-şovinism şi alianţa ocultă dintre oportunişti şi burghezie într-o alianţă făţişă. Totodată, autorităţile militare au introdus pretutindeni starea de asediu şi au pus botniţă masei muncitoreşti; aproape toţi vechii conducători ai acesteia au trecut de partea burgheziei.</p>', '<p><a id="p36"></a>Baza economică a oportunismului şi social-şovinismului este aceeaşi: interesele unei pături infime de muncitori privilegiaţi şi ale micii burghezii, care-şi apără situaţia lor privilegiată, „dreptul“ lor de a căpăta fărâmituri din profiturile realizate de „propria“ lor burghezie naţională de pe urma jefuirii altor naţiuni, de pe urma avantajelor care rezultă din situaţia ei de naţiune dominantă etc.</p>', '<p><a id="p37"></a>Conţinutul ideologic şi politic al oportunismului şi social-şovinismului este acelaşi: colaborarea între clase în loc de luptă între ele, renunţarea la mijloacele revoluţionare de luptă, ajutorarea „propriului“ guvern în situaţia grea în care se află în loc de folosirea acestor greutăţi în vederea revoluţiei. Dacă luăm ţările europene în ansamblul lor, dacă ne îndreptăm atenţia nu spre anumite persoane (nici chiar spre persoane cu cel mai mare prestigiu), vedem că tocmai <i>curentul</i> oportunist a devenit principalul sprijin al social-şovinismului şi că în rândurile revoluţionarilor se ridică aproape pretutindeni un protest mai mult sau mai puţin consecvent împotriva lui. Şi dacă privim, de pildă, modul în care s-au grupat curentele la Congresul socialist internaţional de la Stuttgart din 1907, vedem că marxismul internaţional era împotriva imperialismului, în timp ce oportunismul internaţional încă de pe atunci era de partea lui.</p>', '<p>\xa0</p>', '<p class="mid" style="text-align: center;"><a id="p38"></a><i>Unitatea cu oportuniştii înseamnă alianţa muncitorilor cu „propria“ lor burghezie naţională şi scindarea clasei muncitoare revoluţionare internaţionale</i></p>', '<p><a id="p39"></a>În trecut, în epoca dinainte de război, se considera adeseori că oportunismul, deşi este o „deviere“, un „extremism“, este totuşi o parte componentă legitimă a partidului social-democrat. Războiul a dovedit că în viitor acest lucru nu va mai fi cu putinţă. Oportunismul „s-a maturizat“, şi-a îndeplinit până la capăt rolul de emisar al burgheziei în mişcarea muncitorească. Unitatea cu oportuniştii a devenit o pură ipocrizie, şi un exemplu în această privinţă ni-l oferă Partidul social-democrat german. În toate cazurile mai importante (de pildă cu prilejul votului de la 4 august), oportuniştii vin cu un ultimatum, a cărui acceptare o obţin datorită numeroaselor lor legături cu burghezia, datorită majorităţii de care dispun în conducerea sindicatelor etc. Astăzi, <i>unitatea</i> cu oportuniştii înseamnă <i>de fapt</i> subordonarea clasei muncitoare faţă de „propria“ sa burghezie naţională, alianţa cu ea în vederea asupririi altor naţiuni şi în vederea luptei pentru privilegiile de naţiune dominantă, înseamnă <i>scindarea</i> proletariatului revoluţionar din toate ţările.</p>', '<p><a id="p40"></a>Oricât de grea ar fi în unele cazuri lupta împotriva oportuniştilor care domină în numeroase organizaţii, oricât de multe particularităţi ar avea în unele ţări procesul de curăţire de oportunişti a rândurilor partidelor muncitoreşti, acest proces este inevitabil şi rodnic. Socialismul reformist moare; socialismul care renaşte „va fi un socialism revoluţionar, intransigent, insurecţional“, după expresia justă a socialistului francez Paul Golay.</p>', '<p>\xa0</p>', '<p class="mid" style="text-align: center;"><a id="p41"></a><i>„Kautskismul“</i></p>', '<p><a id="p42"></a>Kautsky, cea mai mare somitate a Internaţionalei a II-a, oferă un exemplu cât se poate de tipic şi de grăitor al felului în care recunoaşterea în vorbă a marxismului a dus în fapt la transformarea lui în „struvism“ sau în „brentanism“. <a href="javascript:void(0);" id="n119">[119]</a> Acelaşi lucru se vede şi din exemplul lui Plehanov. Prin sofisme vădite, marxismul este golit de conţinutul său viu, revoluţionar; se recunoaşte <i>totul</i> din marxism, <i>în afară</i> de mijloacele revoluţionare de luptă, de propagarea şi de pregătirea acestora, de educarea maselor tocmai în această direcţie. Kautsky „împacă“ în mod neprincipial ideea fundamentală a social-şovinismului — admiterea apărării patriei în războiul actual —, făcând de ochii lumii o concesie diplomatică celor de stânga sub forma abţinerii de la votarea creditelor, sub forma adoptării în vorbe a unei atitudini opoziţioniste etc. Kautsky, care în 1909 a scris o carte întreagă despre apropierea unei epoci a revoluţiilor şi despre legătura dintre război şi revoluţie, Kautsky, care în 1912 a semnat Manifestul de la Basel cu privire la folosirea în scopuri revoluţionare a războiului care se apropia, astăzi nu ştie cum să mai justifice şi să prezinte în culori mai frumoase social-şovinismul şi, la fel ca Plehanov, se alătură burgheziei pentru a-şi bate joc de orice planuri de revoluţie, de orice pas în direcţia unei lupte revoluţionare făţişe.</p>', '<p><a id="p43"></a><a id="cit34"></a>Clasa muncitoare nu poate să-şi ducă la îndeplinire rolul său revoluţionar mondial dacă nu duce un război necruţător împotriva acestei atitudini de renegare, împotriva acestei lipse de caracter, împotriva acestui servilism în faţa oportunismului şi împotriva acestei nemaipomenite vulgarizări teoretice a marxismului. Kautskismul nu este ceva întâmplător, ci produsul social al contradicţiilor Internaţionalei a II-a, o îmbinare a fidelităţii faţă de marxism în vorbă cu subordonarea faţă de oportunism în fapt.</p>', '<p><a id="p44"></a>Forma în care se manifestă această falsitate fundamentală a „kautskismului“ diferă de la ţară la ţară. În Olanda — Roland-Holst, care respinge ideea apărării patriei, susţine unitatea cu partidul oportuniştilor. În Rusia — Troţki, care respinge şi el această idee, susţine, de asemenea, unitatea cu grupul oportunist şi şovin de la „Naşa Zarea“. în România — Racovschi, care declară război oportunismului, socotindu-l vinovat de falimentul Internaţionalei, e gata, totodată, să admită că ideea apărării patriei este legitimă. Toate acestea sunt manifestări ale răului pe care marxiştii olandezi (Gorter, Pannekoek) l-au denumit „radicalism pasiv“ şi care se reduce la înlocuirea marxismului revoluţionar prin eclectism în teorie şi la servilism sau neputinţă în faţa oportunismului în practică.</p>', '<p>\xa0</p>', '<p class="mid" style="text-align: center;"><a id="p45"></a><i>Lozinca marxiştilor este lozinca social-democraţiei revoluţionare</i></p>', '<p><a id="p46"></a><a id="cit35"></a>Războiul a provocat, desigur, o criză extrem de acută şi a agravat la maximum mizeria maselor. Caracterul reacţionar al acestui război, minciuna sfruntată a burgheziei din <i>toate</i> ţările, care-şi camuflează scopurile sale de jaf îndărătul „ideologiei naţionale“, în condiţiile unei situaţii obiectiv-revoluţionare, toate acestea creează în mod inevitabil o stare de spirit revoluţionară în mase. Datoria noastră este să le ajutăm să înţeleagă, să adâncească şi să exprime într-o formă precisă această stare de spirit. Această sarcină îşi găseşte expresia justă numai în lozinca transformării războiului imperialist în război civil, şi <i>orice</i> luptă de clasă consecventă în cursul războiului, orice tactică a „acţiunii de masă“ aplicată cu seriozitate duc în mod inevitabil la acest lucru. Nu putem şti dacă o mişcare revoluţionară puternică va izbucni ca urmare a primului sau a celui de-al doilea război imperialist între marile puteri, în cursul războiului sau după el, dar în orice caz datoria noastră indiscutabilă este de a activa sistematic şi neîncetat în această direcţie.</p>', '<p><a id="p47"></a>Manifestul de la Basel se referă direct la exemplul Comunei din Paris, adică la exemplul transformării războiului dintre guverne în război civil. Acum o jumătate de veac, proletariatul era prea slab, condiţiile obiective ale socialismului nu erau încă coapte, nu erau posibile o coordonare şi o conlucrare între mişcările revoluţionare din toate ţările beligerante, iar faptul că o parte a muncitorilor parizieni s-au lăsat antrenaţi de „ideologia naţională“ (tradiţia anului 1792) a fost o slăbiciune mic-burgheză a acestora, slăbiciune pe care Marx a relevat-o la timpul său, şi una din cauzele care au dus la căderea Comunei. La o jumătate de secol după Comună, condiţiile care au dus la slăbirea revoluţiei de atunci au dispărut, şi în prezent unui socialist nu-i este permis să se împace cu renunţarea la o activitate în spiritul comunarzilor din Paris.\r\n</p>'],
'idChr': '2.02text',
'title': '',
'info': 'Socialismul şi războiul (1915)',
},
{'year': '1914',
'image': 'lenin1',
'content': ['<p><a id="p0"></a>Cât de mult se vorbeşte, se flecăreşte, se vociferează astăzi despre naţionalitate, despre patrie! Miniştrii liberali şi radicali din Anglia, o puzderie de publicişti „progresişti“ din Franţa (care s-au dovedit a fi întru totul de acord cu publiciştii reacţiunii), o sumedenie de scribi oficiali, cadeţi şi progresişti din Rusia (inclusiv unii narodnici şi „marxişti“), cu toţii preamăresc în mii de feluri libertatea şi independenţa „patriei“, măreţul principiu al independenţei naţionale. Este imposibil să-ţi dai seama unde se termină aici lăudătorul plătit al călăului Nicolaie Romanov sau al celor ce schingiuiesc pe negri şi pe locuitorii din India, şi unde începe micul burghez de duzină, care din prostie sau din lipsă de caracter se lasă purtat „de curent“. Dar asta nu prezintă în fond nici o importanţă. Avem de-a face cu un curent ideologic larg şi profund, ale cărui rădăcini se împletesc strâns cu interesele domnilor moşieri şi capitalişti ai naţiunilor dominante. Zeci şi sute de milioane sunt cheltuite an de an pentru propagarea ideilor ce convin acestor clase: o moară nu tocmai mică, ce se alimentează cu apă de pretutindeni, începând de la Menşikov, şovinist din convingere, şi terminând cu Plehanov şi Maslov, Rubanovici şi Smirnov, Kropotkin şi Burţev, şovinişti din oportunism sau din lipsă de caracter.</p>', '<p><a id="p1"></a>Să încercăm şi noi, social-democraţii velicoruşi, să ne precizăm atitudinea faţă de acest curent ideologic. Nouă, reprezentanţilor naţiunii dominante din partea cea mai de răsărit a Europei şi într-o bună parte din Asia, nu ne e permis să scăpăm din vedere uriaşa importanţă a problemei naţionale; — mai ales într-o ţară care este denumită, pe bună dreptate, „închisoare a popoarelor“; — într-o vreme când tocmai în aceste regiuni ale lumii capitalismul trezeşte la viaţă şi conştiinţă o serie întreagă de „noi“ naţiuni, mari şi mici; — într-un moment când monarhia ţaristă a chemat sub arme milioane de velicoruşi şi de „alogeni“ spre „a rezolva“ o serie întreagă de probleme naţionale potrivit intereselor Consiliului nobilimii unite şi ale Gucikovilor, Krestovnikovilor, Dolgorukovilor, Kutlerilor, Rodicevilor.</p>', '<p><a id="p2"></a>Oare nouă, proletarilor velicoruşi conştienţi, ne e străin sentimentul mândriei naţionale? Fireşte că nu! Noi ne iubim limba şi patria şi muncim mai mult decât oricine pentru a ridica masele ei muncitoare (adică <sup>9</sup>/<sub>10</sub> din populaţia ei) la o viaţă conştientă de democraţi şi socialişti. Şi cât de mult ne doare când vedem şi simţim cum împilează, asupresc şi batjocoresc minunata noastră patrie călăii ţarului, nobilimea şi capitaliştii. Suntem mândri că toate aceste violenţe au stârnit o împotrivire în mediul nostru, al velicoruşilor, că <i>acest</i> mediu a dat pe un Radişcev, pe decembrişti, pe revoluţionarii-raznocinţi din deceniul al 8-lea al secolului trecut, că clasa muncitoare velicorusă a creat în 1905 un puternic partid revoluţionar al maselor, că tot pe atunci a început şi ţăranul velicorus să devină democrat, să dea jos pe popă şi pe moşier.</p>', '<p><a id="p3"></a>Noi nu uităm ce-a spus acum o jumătate de veac democratul velicorus Cernîşevski, care şi-a închinat viaţa cauzei revoluţiei: „jalnică naţiune, naţiune de robi; de sus până jos, toţi sunt nişte robi“. <a href="javascript:void(0);" id="n120">[120]</a> Robilor velicoruşi, robi pe faţă sau într-ascuns (robi faţă de monarhia ţaristă), nu le place să-şi amintească de aceste cuvinte. Noi ştim însă că aceste cuvinte erau pătrunse de o adevărată dragoste de patrie, de dragoste şi durere din cauză că nu exista revoluţionarism în masele populaţiei velicoruse. Pe atunci, acest revoluţionarism nu exista. Astăzi, el există în mică măsură, dar există. Suntem pătrunşi de sentimentul mândriei naţionale, căci naţiunea velicorusă a creat <i>şi ea</i> o clasă revoluţionară, a dovedit <i>şi ea</i> că este capabilă să dea omenirii mari pilde de luptă pentru libertate şi socialism, şi nu numai mari pogromuri, spânzurători fără număr, camere de tortură, foamete fără sfârşit şi o mare slugărnicie faţă de popi, ţari, moşieri şi capitalişti.</p>', '<p><a id="p4"></a>Suntem plini de sentimentul mândriei naţionale, şi de aceea urâm <i>atât de tare</i> trecutul <i>nostru</i> de robi (când nobilii moşieri minau pe ţărani la război ca să sugrume libertatea Ungariei, Poloniei, Persiei, Chinei) şi prezentul nostru de robi, când aceiaşi moşieri, urmaţi de capitalişti, ne duc la război ca să sugrumăm Polonia şi Ucraina, să înăbuşim mişcarea democratică din Persia şi din China, să întărim banda Romanovilor, Bobrinskilor, Purişkevicilor, care întinează demnitatea noastră naţională velicorusă. Nimeni nu este vinovat că s-a născut rob; dar robul care nu numai că nu aspiră la libertatea sa proprie, ci se mai apucă să şi justifice robia şi s-o sulemenească (spunând, de pildă, că sugrumarea Poloniei, a Ucrainei etc. înseamnă „apărarea patriei“ velicoruşilor), un asemenea rob este un slugoi şi o târâtură, care stârneşte un sentiment legitim de repulsie, de indignare şi dispreţ.</p>', '<p><a id="p5"></a>„Nu poate fi liber un popor care asupreşte alte popoare“, <a href="javascript:void(0);" id="n121">[121]</a> spuneau cei mai de seamă reprezentanţi ai democraţiei consecvente din secolul al XIX-lea, Marx şi Engels, care au devenit dascălii proletariatului revoluţionar. Iar noi, muncitorii velicoruşi, plini de sentimentul mândriei naţionale, vrem cu orice preţ o Velicorusie liberă şi independentă, de sine stătătoare, democratică, republicană, mândră, care să-şi întemeieze relaţiile cu vecinii ei pe principiul uman al egalităţii, şi nu pe principiul feudal al privilegiilor, înjositor pentru o naţiune mare. Şi fiindcă vrem o astfel de Velicorusie, noi spunem: în secolul al XX-lea, în Europa (chiar şi în partea cea mai de răsărit a Europei), nu-ţi poţi „apăra patria“ decât luptând cu toate mijloacele revoluţionare împotriva monarhiei, împotriva moşierilor şi capitaliştilor din <i>propria ta</i> patrie, adică împotriva <i>celor mai răi</i> duşmani ai patriei noastre; velicoruşii nu-şi pot „apăra patria“ decât dorind înfrângerea ţarismului în orice război, deoarece asta ar fi răul cel mai mic pentru <sup>9</sup>/<sub>10</sub> din populaţia Velicorusiei, pe care ţarismul nu numai că le asupreşte din punct de vedere economic şi politic, dar le şi demoralizează, le înjoseşte, le dezonorează, le prostituează, învăţându-le să asuprească alte popoare, să-şi camufleze necinstea prin fraze făţarnice, aşa-zis patriotice.</p>', '<p><a id="p6"></a>Ni se va obiecta, poate, că pe lângă ţarism şi sub aripa lui ocrotitoare a apărut şi s-a întărit o altă forţă istorică, capitalismul velicorus, care face o operă progresistă centralizând din punct de vedere economic şi unind regiuni imense. Dar această obiecţie nu justifică, ci acuză şi mai mult pe socialiştii noştri şovinişti, cărora ar trebui să li se zică socialişti ţaristo-purişkevicişti (cum i-a denumit Marx pe lassalleeni: socialişti regalisto-prusieni). Să admitem chiar că istoria va rezolva problema în favoarea capitalismului velicorus, a capitalismului naţiunii dominante, împotriva a o sută şi una de naţiuni mici. Şi nu e un lucru imposibil, căci întreaga istorie a capitalului este plină de violenţe şi jafuri, de sânge şi noroi. Noi nu suntem nicidecum partizani ai unor naţiuni neapărat mici; suntem fără doar şi poate, <i>în condiţii egale</i>, pentru centralizare şi împotriva idealului mic-burghez al relaţiilor federative. Dar chiar şi în acest caz, în primul rând, nu-i treaba noastră, nu-i treaba democraţilor (ca să nu mai vorbim de socialişti) de a ajuta lui Romanov-Bobrinski-Purişkevici să sugrume Ucraina etc. Bismarck a realizat în felul său, în felul iuncherilor, o operă istorică progresistă; bun „marxist“ ar mai fi fost însă acela căruia i-ar fi venit în minte să justifice pe acest temei sprijinirea lui Bismarck de către socialişti! Or, în timp ce Bismarck a favorizat dezvoltarea economică, unind naţiunea germană fărâmiţată, care era asuprită de alte popoare, propăşirea economică şi dezvoltarea rapidă a Velicorusiei reclamă salvarea ţării de violenţa exercitată de velicoruşi asupra altor popoare; această deosebire este dată uitării de admiratorii Bismarckienilor noştri neaoşi ruşi.</p>', '<p><a id="p7"></a>În al doilea rând, dacă istoria va rezolva problema în favoarea capitalismului velicorus, a capitalismului naţiunii dominante, cu atât mai mare va fi rolul <i>socialist</i> al proletariatului velicorus, principala forţă motrice a revoluţiei comuniste, generată de capitalism. Revoluţia proletariatului necesită însă o îndelungată educare a muncitorilor în spiritul unei <i>totale</i> egalităţi naţionale şi al fraternităţii. Prin urmare, interesele proletariatului velicorus cer o îndelungată educare a maselor în sensul susţinerii în modul cel mai categoric, mai consecvent, mai cutezător şi mai revoluţionar a deplinei egalităţi în drepturi şi a dreptului la autodeterminare pentru toate naţiunile asuprite de velicoruşi. Interesele mândriei naţionale (înţeleasă nu în mod slugarnic) a velicoruşilor coincid cu interesele <i>socialiste</i> ale proletarilor velicoruşi (şi ale tuturor celorlalţi proletari). Exemplu pentru noi va rămâne Marx, care, trăind zeci de ani în Anglia, a devenit pe jumătate englez şi a cerut libertate şi independenţă naţională pentru Irlanda în interesele mişcării socialiste a muncitorilor englezi.</p>', '<p><a id="p8"></a>Iar şoviniştii noştri socialişti autohtoni, Plehanov etc. etc., în acest ultim caz ipotetic pe care l-am analizat, se vor dovedi că şi-au trădat nu numai patria, Velicorusia liberă şi democrată, ci şi frăţia proletară a tuturor popoarelor din Rusia, adică cauza socialismului.\r\n</p>'],
'idChr': '2.03text',
'title': '',
'info': 'Mândria naţională a velicoruşilor (1914)',
},
{'year': '1914',
'image': 'lenin1',
'content': ['<p><a id="p0"></a>În nr. 40 al ziarului „Soţial-Demokrat“ am anunţat că conferinţa secţiilor din străinătate ale partidului nostru <a href="javascript:void(0);" id="n122">[122]</a> a hotărât ca problema lozincii „Statelor Unite ale Europei“ să fie amânată până când va avea loc discutarea în presă a laturii <i>economice</i> a acestei chestiuni.</p>', '<p><a id="p1"></a>La conferinţa noastră, discuţiile care s-au purtat în jurul acestei probleme au avut un caracter politic unilateral. În parte, acest lucru se datoreşte, poate, faptului că în manifestul Comitetului Central această lozincă este net formulată ca o lozincă politică („lozinca <i>politică</i> imediată...“ — se spune acolo), şi nu numai că preconizează crearea Statelor Unite republicane ale Europei, ci subliniază, totodată, în mod special că, „fără răsturnarea pe cale revoluţionară a monarhiilor germană, austriacă şi rusă“, această lozincă este lipsită de sens şi falsă.</p>', '<p><a id="p2"></a>Este cât se poate de greşit ca, <i>în cadrul</i> aprecierii politice a lozincii respective, să se ridice obiecţii împotriva acestui mod de a pune problema, susţinând, de pildă, că ar eclipsa sau ar slăbi etc. lozinca revoluţiei socialiste. Schimbările politice cu un caracter într-adevăr democratic, şi cu atât mai mult revoluţiile politice, nu pot în nici un caz, niciodată şi în nici o împrejurare nici să eclipseze, nici să slăbească lozinca revoluţiei socialiste. Dimpotrivă, întotdeauna ele apropie revoluţia socialistă, îi lărgesc baza, atrag în lupta socialistă noi pături ale micii burghezii şi ale maselor semiproletare. Pe de alta parte, revoluţiile politice sunt inevitabile în cursul revoluţiei socialiste, care nu poate fi privită ca un act unic, ci trebuie considerată ca o epocă de furtunoase zguduiri politice şi economice, de luptă de clasă extrem de ascuţită, de război civil, de revoluţii şi contrarevoluţii.</p>', '<p><a id="p3"></a>Dar, dacă lozinca Statelor Unite republicane ale Europei, pusă în legătură cu răsturnarea pe cale revoluţionară a acestor trei monarhii, cele mai reacţionare din Europa, în frunte cu cea rusă, este cu desăvârşire invulnerabilă ca lozincă politică, rămâne încă problema extrem de importantă a conţinutului şi semnificaţiei economice ale acestei lozinci. Din punctul de vedere al condiţiilor economice ale imperialismului, adică al exportului de capital şi al împărţirii lumii între puterile coloniale „înaintate“ şi „civilizate“, în regimul capitalist lozinca Statelor Unite ale Europei este sau irealizabilă sau reacţionară.</p>', '<p><a id="p4"></a>Capitalul a devenit internaţional şi monopolist. Lumea este împărţită între un mănunchi de mari puteri, adică între puterile care-şi datoresc prosperitatea marelui jaf şi asupririi naţiunilor. Cele patru mari puteri din Europa: Anglia, Franţa, Rusia şi Germania, cu o populaţie de 250.000.000—300.000.000 de locuitori şi cu o suprafaţă de circa 7.000.000 km<sup>2</sup>, deţin colonii cu o populaţie <i>de aproape o jumătate de miliard</i> (494.500.000) de locuitori şi cu o suprafaţă de 64.600.000 km<sup>2</sup>, ceea ce reprezintă aproape jumătate din suprafaţa globului pământesc (133.000.000 km<sup>2</sup> fără regiunea polară). Să adăugăm la aceasta cele trei state asiatice — China, Turcia, Persia, îmbucătăţite acum de tâlharii care duc războiul „de eliberare“, şi anume: Japonia, Rusia, Anglia şi Franţa. Aceste trei state asiatice, pe care le putem numi semicolonii (în realitate, în prezent, ele sunt colonii în proporţie de <sup>9</sup>/<sub>10</sub>), au o populaţie de 360.000.000 de locuitori şi o suprafaţă de 14.500.000 km<sup>2</sup> (adică aproape o dată şi jumătate mai mare decât suprafaţa întregii Europe).</p>', '<p><a id="p5"></a>Apoi, Anglia, Franţa şi Germania au făcut în străinătate investiţii de cel puţin 70 de miliarde de ruble. Venitul „legitim“ de la această sumă frumuşică — venit de peste 3 miliarde de ruble anual — este obţinut cu ajutorul comitetelor naţionale ale milionarilor, numite guverne, care dispun de armată şi flotă de război şi care „plasează“ în colonii şi semicolonii pe fecioraşii şi frăţiorii „domnului miliard“, în calitate de viceregi, consuli, ambasadori, înalţi funcţionari de tot felul, popi şi alte lipitori.</p>', '<p><a id="p6"></a>Astfel este organizată, în epoca celei mai înalte dezvoltări a capitalismului, jefuirea unui număr de aproape un miliard de locuitori ai globului pământesc de către o mână de mari puteri. În condiţiile capitalismului, o altfel de organizare nu este posibilă. Să se renunţe la colonii, la „sferele de influenţă“, la exportul de capital? A-ţi închipui că acest lucru este posibil înseamnă a te coborî la nivelul unui popă, care le ţine bogaţilor în fiecare duminică câte o predică despre măreţia creştinismului, îndemnându-i să dăruiască săracilor... dacă nu câteva miliarde, măcar câteva sute de ruble pe an.</p>', '<p><a id="p7"></a>Crearea Statelor Unite ale Europei în condiţiile capitalismului ar echivala cu o înţelegere cu privire la împărţirea coloniilor. Dar în condiţiile capitalismului nu e cu putinţă altă bază, alt principiu de împărţire decât forţa. Miliardarul nu poate să împartă cu cineva „venitul naţional“ al unei ţări capitaliste decât „în raport cu capitalul“ (ba chiar cu un adaos, astfel încât marele capital să capete mai mult decât i se cuvine). Capitalism înseamnă proprietate privată asupra mijloacelor de producţie şi anarhie în producţie. A propovădui o împărţire „dreaptă“ a venitului pe o asemenea bază înseamnă proudhonism, înseamnă mărginire mic-burgheză, filistină. Împărţirea nu se poate face altfel decât „după forţă“. Iar forţa se schimbă o dată cu mersul dezvoltării economice. După 1871, Germania s-a întărit de 3—4 ori mai repede decât Anglia şi Franţa, iar Japonia de vreo 10 ori mai repede decât Rusia. Nu există şi nu poate exista alt mijloc de verificare a adevăratei forţe a unui stat capitalist decât războiul. Războiul nu este în contradicţie cu bazele proprietăţii private; el este rezultatul direct şi inevitabil al dezvoltării acestor baze. În condiţiile capitalismului nu este posibilă o creştere egală a dezvoltării economice a diferitelor economii şi a diferitelor state. În condiţiile capitalismului nu sunt posibile alte mijloace pentru a restabili, din timp în timp, echilibrul zdruncinat decât crizele în domeniul industriei şi războaiele în domeniul politicii.</p>', '<p><a id="p8"></a>Desigur, înţelegeri <i>vremelnice</i> între capitalişti şi între state sunt posibile. În acest sens este posibilă şi realizarea Statelor Unite ale Europei ca o înţelegere între capitaliştii din <i>Europa</i>... în ce scop? Exclusiv în scopul de a sugruma împreună socialismul din Europa, de a păzi împreună coloniile acaparate <i>împotriva</i> Japoniei şi Americii, care se simt extrem de nedreptăţite de actuala împărţire a coloniilor şi care în ultimii 50 de ani s-au întărit într-un ritm incomparabil mai rapid decât Europa înapoiată şi monarhică, ce a început să putrezească de bătrâneţe. În comparaţie cu Statele Unite ale Americii, Europa în ansamblul ei înseamnă stagnare economică. Crearea Statelor Unite ale Europei pe actuala bază economică, adică în condiţiile capitalismului, ar însemna organizarea reacţiunii în vederea împiedicării dezvoltării mai rapide a Americii. Au apus pentru totdeauna vremurile când cauza democraţiei şi cauza socialismului erau legate numai de Europa.</p>', '<p><a id="p9"></a>Statele Unite ale lumii (şi nu ale Europei) constituie forma de stat a unirii şi libertăţii naţiunilor, pe care noi o legăm de socialism, — până în momentul când victoria deplină a comunismului va duce la dispariţia definitivă a oricărui stat, inclusiv a statului democratic. Ca lozincă de sine stătătoare, e îndoielnic că lozinca Statelor Unite ale lumii ar fi justă, în primul rând, pentru că ea coincide cu socialismul, iar în al doilea rând pentru că ar putea da naştere unei interpretări greşite în sensul imposibilităţii victoriei Socialismului într-o singură ţară şi în ceea ce priveşte atitudinea unei asemenea ţări faţă de celelalte.</p>', '<p><a id="p10"></a>Inegalitatea dezvoltării economice şi politice este o lege absolută a capitalismului. Rezultă deci că victoria socialismului este posibilă la început într-un mic număr de ţări capitaliste sau chiar într-o singură ţară capitalistă. După ce i-ar expropria pe capitalişti şi ar organiza în ţara sa producţia socialistă, proletariatul învingător din această ţară s-ar ridica <i>împotriva</i> restului lumii, lumea capitalistă, atrăgând de partea sa clasele asuprite din celelalte ţări, provocând în aceste ţări răscoale împotriva capitaliştilor şi acţionând, la nevoie, chiar şi cu forţa armată împotriva claselor exploatatoare şi statelor lor. Forma politică a societăţii în care proletariatul va învinge, răsturnând burghezia, va fi o republică democratică, care va concentra tot mai mult forţele proletariatului naţiunii respective sau ale naţiunilor respective în lupta împotriva statelor care nu vor fi trecut încă la socialism. Desfiinţarea claselor nu este cu putinţă fără dictatura clasei asuprite, clasa proletariatului. În socialism, unirea liberă a naţiunilor nu este cu putinţă fără lupta mai mult sau mai puţin îndelungată şi îndârjită a republicilor socialiste împotriva statelor înapoiate.</p>', '<p><a id="p11"></a>Iată considerentele pentru care, în urma unor repetate discuţii în această problemă, atât la conferinţa secţiilor din străinătate ale P.M.S.D.R., cât şi după conferinţă, redacţia Organului Central a ajuns la concluzia că lozinca Statelor Unite ale Europei este greşită.\r\n</p>'],
'idChr': '2.04text',
'title': '',
'info': 'În jurul lozincii Statelor Unite ale Europei (1914)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>Prefaţă</h6>', '<p><a id="p1"></a>Lucrarea pe care o supun atenţiei cititorului a fost scrisă în primăvara anului 1916, la Zürich. În condiţiile de lucru de acolo am resimţit, fireşte, o oarecare lipsă de literatură franceză şi engleză şi o foarte mare lipsă de literatură rusă. Am avut totuşi posibilitatea să folosesc principala lucrare engleză cu privire la imperialism, cartea lui J. A. Hobson, şi am folosit-o cu toată atenţia pe care, după convingerea mea, o merită această carte.</p>', '<p><a id="p2"></a>Am scris lucrarea de faţă ţinând seama de rigorile cenzurii ţariste. De aceea am fost nevoit nu numai să mă limitez cât mai strict la o analiză exclusiv teoretică, în special economică, ci să şi formulez cu maximum de prudenţă puţinele observaţii absolut necesare cu privire la politică, servindu-mă de aluzii, de limbajul esopic — blestematul limbaj esopic — la care ţarismul silea pe toţi revoluţionarii să recurgă ori de câte ori luau pana în mână ca să scrie o lucrare „legală“.</p>', '<p><a id="p3"></a>Îţi vine greu să reciteşti acum, în zilele de libertate, aceste pasaje mutilate, gâtuite, strânse ca într-o menghină de fier din cauza rigorilor cenzurii ţariste. Pentru a arăta că imperialismul este ajunul revoluţiei socialiste, că social-şovinismul (socialism în vorbe, şovinism în fapte) înseamnă trădarea deplină a socialismului, trecerea totală de partea burgheziei, că această scindare a mişcării muncitoreşti este în legătură cu condiţiile obiective ale imperialismului etc. —, pentru a arăta toate acestea a trebuit să folosesc o limbă „de sclav“, şi de aceea sunt nevoit să trimiţ pe cititorul pe care-l interesează această problemă la articolele mele apărute în străinătate în perioada 1914—1917, care vor fi reeditate în curând. Aş vrea să semnalez în special un pasaj din p. 119—120, în care, pentru a arăta cititorului, într-o formă îngăduită de cenzură, cu câtă neruşinare mint capitaliştii şi social-şoviniştii trecuţi de partea lor (împotriva cărora luptă atât de inconsecvent Kautsky) în problema anexiunilor, cu câtă neruşinare <i>acoperă</i> ei anexiunile capitaliştilor <i>lor</i>, am fost nevoit să invoc exemplul... Japoniei! Cititorului atent nu-i va fi greu să pună în locul Japoniei — Rusia, iar în locul Coreii — Finlanda, Polonia, Kurlanda, Ucraina, Hiva, Buhara, Estonia şi alte regiuni cu populaţie nevelicorusă.</p>', '<p><a id="p4"></a>Vreau să nădăjduiesc că broşura mea va ajuta pe cititor să se orienteze în problema economică fundamentală, fără studiul căreia nici nu poate fi vorba de o justă orientare în aprecierea caracterului războiului de azi şi a politicii de azi, şi anume: în problema esenţei economice a imperialismului.</p>', '<p class="right" style="text-align: right;"><a id="p5"></a><i>Autorul</i></p>', '<p class="noind"><a id="p6"></a>Petrograd, 26 aprilie 1917\r\n</p>'],
'idChr': '2.05.01text',
'title': 'Prefaţă',
'info': 'Imperialismul, stadiul cel mai înalt al capitalismului (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>Prefaţă la ediţiile franceză şi germană</h6>', '<p class="mid" style="text-align: center;"><a id="p1"></a>I</p>', '<p><a id="p2"></a>Aşa cum am arătat în prefaţa la ediţia rusă, lucrarea de faţă a fost scrisă în 1916, ţinându-se seama de rigorile cenzurii ţariste. Nu am posibilitatea să refac în prezent întregul text, ceea ce ar fi de altfel lipsit de orice rost, căci scopul principal al lucrării a fost şi rămâne acela de a arăta, după datele generale ale unor statistici burgheze certe şi după mărturiile unor oameni de ştiinţă burghezi din toate ţările, care a fost la începutul secolului al XX-lea, în ajunul primului război imperialist mondial, <i>tabloul de ansamblu</i> al economiei capitaliste mondiale în corelaţiile ei internaţionale.</p>', '<p><a id="p3"></a>Într-o oarecare măsură va fi chiar folositor pentru mulţi comunişti din ţările capitaliste avansate să se convingă din exemplul acestei lucrări, care era <i>legală din punctul de vedere al cenzurii ţariste</i>, că este posibil — şi necesar — ca până şi slabele rămăşiţe de legalitate care mai rămân pentru comunişti, de pildă, în America de azi sau în Franţa, după recenta arestare a aproape tuturor comuniştilor, să fie folosite pentru a dezvălui toată falsitatea concepţiilor social-pacifiste şi a speranţelor pe care şi le pun social-pacifiştii în „democraţia mondială“. Cât priveşte completările cele mai necesare la broşura de faţă, scrisă sub regimul cenzurii, voi încerca să le dau în această prefaţă.</p>', '<p>\xa0</p>', '<p class="mid" style="text-align: center;"><a id="p4"></a>II</p>', '<p><a id="p5"></a>În lucrarea de faţă se demonstrează că <a id="cit36"></a>războiul din 1914—1918 a fost de ambele părţi un război imperialist (adică un război tâlhăresc, de cotropire, de jaf), un război pentru împărţirea lumii, pentru împărţirea şi reîmpărţirea coloniilor, a „sferelor de influenţă“ ale capitalului financiar etc.</p>', '<p><a id="p6"></a>Căci dovada adevăratului caracter social, sau mai bine zis a adevăratului caracter de clasă al unui război, trebuie căutată, bineînţeles, nu în istoria diplomatică a războiului, ci în analiza situaţiei <i>obiective a claselor</i> conducătoare din <i>toate</i> statele beligerante. Pentru a putea înfăţişa această situaţie obiectivă, nu trebuie să luăm exemple izolate sau date răzleţe (căci, dată fiind enorma complexitate a fenomenelor vieţii sociale, poţi găsi întotdeauna oricâte exemple izolate sau date răzleţe care să confirme orice teză), ci neapărat <i>totalitatea</i> datelor referitoare la <i>bazele</i> vieţii economice a <i>tuturor</i> statelor beligerante şi a lumii <i>întregi</i>.</p>', '<p><a id="p7"></a>Tocmai asemenea date de ansamblu, care nu pot fi infirmate, sunt citate de mine pentru a ilustra <i>împărţirea lumii</i> în anii 1876 şi 1914 (în § 6) şi repartizarea reţelei de <i>căi ferate</i> în lumea întreagă în anii 1890 şi 1913 (în § 7). Reţeaua de căi ferate este un indicator sintetic al dezvoltării celor mai însemnate ramuri ale industriei capitaliste — industria cărbunelui şi a fierului — şi totodată indiciul cel mai grăitor al dezvoltării comerţului mondial şi al civilizaţiei burghezo-democratice. Legătura dintre reţeaua de căi ferate şi marea industrie, monopolurile, sindicatele, cartelurile, trusturile, băncile, oligarhia financiară este arătată în capitolele precedente ale lucrării. <a id="cit56"></a>Repartizarea reţelei de căi ferate, inegalitatea acestei repartizări, dezvoltarea inegală a reţelei de căi ferate, toate acestea sunt rezultate ale capitalismului contemporan, monopolist, pe scară mondială. Şi aceste rezultate arată că pe o <i>asemenea</i> bază economică, <i>atâta timp</i> cât există proprietate privată asupra mijloacelor de producţie, războaiele imperialiste sunt absolut inevitabile.</p>', '<p><a id="p8"></a>Construirea de căi ferate pare a fi o întreprindere simplă, firească, democratică, care contribuie la răspândirea culturii şi a civilizaţiei: aşa apare ea în ochii profesorilor burghezi, care sunt plătiţi să prezinte în culori trandafirii robia capitalistă, precum şi în ochii filistinilor mic-burghezi. În realitate însă, firele capitaliste prin care aceste întreprinderi sunt în mii de chipuri legate de proprietatea privată asupra mijloacelor de producţie în general au transformat construirea de căi ferate într-un instrument de asuprire a unui <i>miliard</i> de oameni (coloniile plus semicoloniile), adică a mai mult de jumătate din populaţia globului în ţările dependente şi a robilor salariaţi ai capitalului din ţările „civilizate“.</p>', '<p><a id="p9"></a>Proprietatea privată bazată pe munca micului producător, libera concurenţă, democraţia, — toate aceste lozinci cu care capitaliştii şi presa lor înşală pe muncitori şi pe ţărani au fost mult depăşite. Capitalismul s-a transformat într-un sistem mondial de asuprire colonială şi de sugrumare financiară a imensei majorităţi a populaţiei globului de către un mănunchi de ţări „înaintate“. Această „pradă“ se împarte între doi-trei tâlhari atotputernici în lume, înarmaţi până-n dinţi (America, Anglia, Japonia), care târăsc întregul glob în războiul <i>lor</i> pentru împărţirea prăzii <i>lor</i>.</p>', '<p>\xa0</p>', '<p class="mid" style="text-align: center;"><a id="p10"></a>III</p>', '<p><a id="p11"></a>Pacea de la Brest-Litovsk, dictată de Germania monarhică, iar după aceea mult mai bestiala şi mai mârşava pace de la Versailles, dictată de republici „democratice“ ca America şi Franţa, precum şi de „libera“ Anglie, au adus omenirii un serviciu dintre cele mai folositoare, demascând atât pe scribii năimiţi ai imperialismului cât şi pe micii burghezi reacţionari — oricât şi-ar zice ei pacifişti şi socialişti — care proslăveau „wilsonismul“ şi căutau să dovedească posibilitatea păcii şi a reformelor în condiţiile imperialismului.</p>', '<p><a id="p12"></a>Zecile de milioane de cadavre şi de mutilaţi pe care i-a lăsat în urma sa războiul, acest război purtat pentru a se decide care din cele două grupuri de bandiţi ai finanţei — cel englez sau cel german — să capete o parte mai mare din pradă, precum şi sus-arătatele două „tratate de pace“ deschid, incomparabil mai rapid ca până acum, ochii a milioane şi zeci de milioane de oameni asupriţi, împilaţi, înşelaţi, prostiţi de burghezie. Pe terenul ruinei provocate de război în lumea întreagă se dezvoltă, aşadar, criza revoluţionară mondială, care, oricât de lungi şi de grele ar fi peripeţiile prin care ar trece, nu se poate termina altfel decât cu revoluţia proletară şi cu victoria ei.</p>', '<p><a id="p13"></a>Manifestul de la Basel al Internaţionalei a II-a, care în 1912 a făcut o apreciere nu războiului în general (războaiele sunt de mai multe feluri, sunt şi războaie revoluţionare), ci tocmai războiului care a izbucnit apoi în 1914, acest manifest a rămas un monument care dezvăluie tot falimentul ruşinos al eroilor Internaţionalei a II-a, toată renegarea de care au dat ei dovadă.</p>', '<p><a id="p14"></a>De aceea reproduc acest manifest în anexa la ediţia de faţă şi atrag iarăşi şi iarăşi atenţia cititorilor asupra faptului că eroii Internaţionalei a II-a ocolesc cu grijă pasajele în care manifestul subliniază în mod expres, în termeni clari şi precişi, legătura dintre acest război — pe atunci în perspectivă — şi revoluţia proletară, le ocolesc cu aceeaşi grijă cu care hoţul ocoleşte locul unde a săvârşit furtul.</p>', '<p>\xa0</p>', '<p class="mid" style="text-align: center;"><a id="p15"></a>IV</p>', '<p><a id="p16"></a>O atenţie deosebită se acordă în lucrarea de faţă criticii „kautskismului“, curent ideologic internaţional pe care îl reprezintă în toate ţările lumii „teoreticienii cei mai de vază“, conducătorii Internaţionalei a II-a (în Austria — Otto Bauer &amp; Co., în Anglia — Ramsay MacDonald şi alţii, în Franţa — Albert Thomas etc. etc.), precum şi o mulţime de socialişti, reformişti, pacifişti, democraţi burghezi, popi.</p>', '<p><a id="p17"></a>Acest curent ideologic este, pe de o parte, un produs al descompunerii, al putrezirii Internaţionalei a II-a, iar pe de altă parte rodul inevitabil al ideologiei unor mici burghezi pe care întregul ansamblu al condiţiilor lor de trai îi ţine în captivitatea prejudecăţilor burgheze şi democratice.</p>', '<p><a id="p18"></a>La Kautsky şi la cei de teapa lui, asemenea concepţii nu înseamnă altceva decât renunţarea totală la bazele revoluţionare ale marxismului, pe care acest autor le-a apărat decenii de-a rândul, îndeosebi în lupta împotriva oportunismului socialist (al lui Bernstein, Millerand, Hyndman, Gompers etc.). De aceea nu este întâmplător faptul că în toată lumea „kautskiştii“ s-au unit acum, pe planul politicii practice, cu ultraoportuniştii (în cadrul Internaţionalei a II-a, sau galbenă) şi cu guvernele burgheze (în cadrul guvernelor burgheze de coaliţie la care participă socialişti).</p>', '<p><a id="p19"></a>Mişcarea revoluţionară proletară în general şi cea comunistă în special, care e în creştere în lumea întreagă, nu se poate dispensa de analizarea şi dezvăluirea greşelilor teoretice ale „kautskismului“. Acest lucru e cu atât mai adevărat, cu cât pacifismul şi „democratismul“ în general — care nici nu afişează măcar pretenţii de marxism, dar care asemenea lui Kautsky &amp; Co. disimulează adâncimea contradicţiilor imperialismului şi caracterul inevitabil al crizei revoluţionare generate de el — mai sunt încă extrem de răspândite în lumea întreagă. Lupta împotriva acestor curente este obligatorie pentru partidul proletariatului, care trebuie să cucerească de partea sa pe micii producători şi milioanele de oameni ai muncii puşi în condiţii de viaţă mai mult sau mai puţin mic-burgheze, smulgându-i de sub influenţa burgheziei, care îi înşală.</p>', '<p>\xa0</p>', '<p class="mid" style="text-align: center;"><a id="p20"></a>V</p>', '<p><a id="p21"></a>Este necesar să spun câteva cuvinte despre capitolul al VIII-lea: „Parazitismul şi putrefacţia capitalismului“. Cum am arătat şi în textul cărţii, fostul „marxist“ Hilferding, actualmente tovarăş de luptă al lui Kautsky şi unul dintre principalii reprezentanţi ai politicii reformiste, burgheze in „Partidul social-democrat independent din Germania“, a făcut în această problemă un pas înapoi în raport cu englezul Hobson, care e un pacifist şi reformist <i>declarat</i>. Scindarea pe scară internaţională a întregii mişcări muncitoreşti este acum o realitate incontestabilă (Internaţionala a II-a şi a III-a). Este de asemenea un fapt incontestabil că între cele două curente se desfăşoară o luptă armată şi un război civil: în Rusia, menşevicii şi „socialiştii-revoluţionari“ sprijină pe Kolceak şi pe Denikin împotriva bolşevicilor; în Germania, Scheidemanniştii şi Noske &amp; Co. luptă alături de burghezie împotriva spartakiştilor; <a href="javascript:void(0);" id="n123">[123]</a> acelaşi lucru se întâmplă în Finlanda, în Polonia, în Ungaria etc. Care este deci baza economică a acestui fenomen de amploare istorică mondială?</p>', '<p><a id="p22"></a>Este tocmai parazitismul şi putrefacţia capitalismului, care sunt proprii stadiului său istoric cel mai înalt, adică imperialismul. După cum s-a demonstrat în lucrarea de faţă, capitalismul a dus acum la situaţia că un mănunchi de state (mai puţin de o zecime din populaţia globului, iar după calculele cele mai „largi“ şi mai exagerate, mai puţin de o cincime) deosebit de bogate şi de puternice jefuiesc lumea întreagă, prin simpla „tăiere de cupoane“. Potrivit datelor statisticii burgheze dinainte de război, exportul de capital aduce un venit anual de 8—10 miliarde de franci la preţurile din acea perioadă. Astăzi, desigur, mult mai mult.</p>', '<p><a id="p23"></a>Se înţelege că un asemenea <i>supraprofit</i> (căci el se obţine peste profitul pe care capitaliştii îl storc de la muncitorii din „propria“ lor ţară) <i>oferă posibilitatea de a corupe</i> pe liderii muncitoreşti şi pătura de sus a aristocraţiei muncitoreşti. Pe aceasta capitaliştii ţărilor „înaintate“ o corup prin mii de mijloace directe şi indirecte, făţişe şi camuflate.</p>', '<p><a id="p24"></a>Această „aristocraţie muncitorească“ sau pătură de muncitori îmburgheziţi, adevăraţi mici burghezi prin modul lor de viaţă, prin nivelul câştigului lor, prin întreaga lor concepţie despre lume, formează reazemul principal al Internaţionalei a II-a, iar în zilele noastre principalul <i>reazem social</i> (nu militar) <i>al burgheziei</i>. Căci ei sunt adevăraţi <i>agenţi ai burgheziei</i> în mişcarea <i>muncitorească</i>, vătafi muncitoreşti ai clasei capitaliştilor (labor lieutenants of the capitalist class), adevăraţi promotori ai reformismului şi şovinismului. În războiul civil dintre proletariat şi burghezie nu puţini dintre ei se situează în mod inevitabil de partea burgheziei, de partea „versaillezilor“ împotriva „comunarzilor“.</p>', '<p><a id="p25"></a>Fără a înţelege rădăcinile economice ale acestui fenomen, fără a elucida semnificaţia lui politică şi socială, nu se poate face nici un pas în domeniul rezolvării problemelor practice ale mişcării comuniste şi ale revoluţiei sociale care se apropie.</p>', '<p><a id="p26"></a>Imperialismul este ajunul revoluţiei sociale a proletariatului. Începând din 1917 acest lucru a fost confirmat pe scară mondială.</p>', '<p class="noind"><a id="p27"></a>6 iulie 1920</p>', '<p class="right" style="text-align: right;"><a id="p28"></a><i>N. Lenin</i>\n</p>'],
'idChr': '2.05.02text',
'title': 'Prefaţă la ediţiile franceză şi germană',
'info': 'Imperialismul, stadiul cel mai înalt al capitalismului (1917)',
},
{'year': '1917',
'image': 'lenin1',
'content': ['<p><a id="p0"></a>În ultimii 15—20 de ani, mai ales după războiul americano-spaniol (1898) şi după cel anglo-bur (1899—1902), literatura economică, precum şi cea politică a lumii vechi şi a lumii noi recurge tot mai des la noţiunea de „imperialism“ pentru a caracteriza epoca în care trăim. În 1902 a apărut la Londra şi la New York lucrarea economistului englez J. A. Hobson intitulată „Imperialismul“. Autorul, care se situează pe punctul de vedere al social-reformismului şi al pacifismului burghez — punct de vedere identic, în fond, cu poziţia de astăzi a fostului marxist K. Kautsky —, a descris foarte bine şi amănunţit particularităţile economice şi politice fundamentale ale imperialismului. În 1910 a apărut la Viena lucrarea marxistului austriac Rudolf Hilferding intitulată „Capitalul financiar“ (traducere rusă: Moscova, 1912). Cu toate că autorul greşeşte în teoria banilor şi vădeşte o anumită tendinţă de a împăca marxismul cu oportunismul, lucrarea sa ne oferă o analiză teoretică extrem de valoroasă a „fazei contemporane în dezvoltarea capitalismului“ — cum o numeşte el în subtitlul acestei lucrări. În fond, ceea ce s-a spus în anii din urmă despre imperialism — mai ales în numeroasele articole de revistă şi de ziar apărute în legătură cu această temă, precum şi în rezoluţiile adoptate, de pildă, la congresele de la Chemnitz <a href="javascript:void(0);" id="n124">[124]</a> şi Basel, care au avut loc în toamna anului 1912 — aproape că nu depăşeşte cercul ideilor expuse sau, mai bine zis, rezumate de ambii autori amintiţi mai sus...</p>', '<p><a id="p1"></a>În cele ce urmează vom încerca să expunem pe scurt, într-o formă cât mai populară, legătura şi corelaţia dintre particularităţile economice <i>fundamentale</i> ale imperialismului. Asupra laturii neeconomice a problemei nu ne vom opri, oricât de mare ar fi interesul pe care-l prezintă ea. Indicele bibliografic şi alte indicaţii care ar putea să intereseze numai pe unii dintre cititori vor fi date la sfârşitul lucrării.</p>', '<p>\xa0</p>', '<h6 style="text-align: center;"><a id="p2"></a>I. Concentrarea producţiei şi monopolurile</h6>', '<p><a id="p3"></a>Creşterea uriaşă a industriei şi procesul extrem de rapid al concentrării producţiei în întreprinderi din ce în ce mai mari constituie una dintre particularităţile cele mai caracteristice ale capitalismului. Recensămintele industriale din ultimul timp furnizează date cât se poate de complete şi de exacte cu privire la acest proces.</p>', '<p><a id="p4"></a>În Germania, de pildă, la fiecare mie de întreprinderi industriale reveneau în 1882 trei, în 1895 şase şi în 1907 nouă întreprinderi mari, adică întreprinderi cu mai mult de 50 de muncitori salariaţi. Din fiecare 100 de muncitori, acestor întreprinderi le reveneau respectiv 22, 30 şi 37. Dar concentrarea producţiei este mult mai accentuată decât concentrarea muncitorilor, pentru că munca în întreprinderile mari este mult mai productivă.</p>', '<table style="margin-left: auto; margin-right: auto;"><a id="p5"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p6"></a>Într-o altă ţară înaintată a capitalismului contemporan, în Statele Unite ale Americii de Nord, creşterea concentrării producţiei este şi mai accentuată. Aici statistica înregistrează separat industria în sensul strict al cuvântului şi grupează întreprinderile după mărimea valorii producţiei lor anuale. în 1904 erau 1.900 de întreprinderi foarte mari (din totalul de 216.180 de întreprinderi, adică 0,9%) cu o producţie de la 1.000.000 de dolari în sus; ele aveau 1.400.000 de muncitori (din totalul de 5.500.000, adică 25,6%) şi o producţie anuală în valoare de 5,6 miliarde (din 14,8 miliarde, adică 38%). După 5 ani, în 1909, cifrele respective erau: 3.060 de întreprinderi (din 268.491, adică 1,1%) cu 2.000.000 de muncitori (din 6.600.000, adică 30,5%) şi cu o producţie în valoare de 9 miliarde (din 20,7 miliarde, adică 43,8%). <a href="javascript:void(0);" id="n125">[125]</a></p>', '<p><a id="p7"></a>Aproape jumătate din întreaga producţie a tuturor întreprinderilor din această ţară este concentrată în mâna <i>unei sutimi</i> din numărul lor total! Şi aceste trei mii de întreprinderi gigantice cuprind 258 de ramuri industriale. De aici se vede limpede că, pe o anumită treaptă a dezvoltării ei, concentrarea duce de la sine, se poate spune, de-a dreptul la monopol. Căci câtorva feci de întreprinderi gigantice le e uşor să se înţeleagă între ele, în timp ce, pe de altă parte, tocmai proporţiile mari ale întreprinderilor fac să devină mai dificilă concurenţa, generează tendinţa spre monopol. Această transformare a concurenţei în monopol este unul dintre fenomenele cele mai importante — dacă nu cel mai important — în economia capitalismului contemporan, şi de aceea trebuie să-l analizăm mai amănunţit. Mai întâi însă trebuie să înlăturăm o eventuală confuzie.</p>', '<p><a id="p8"></a>Statistica americană spune: 3.000 de întreprinderi gigantice în 250 de ramuri industriale. S-ar părea deci că sunt numai câte 12 întreprinderi gigantice în fiecare ramură.</p>', '<p><a id="p9"></a>Dar nu este aşa. Nu în fiecare ramură industrială există întreprinderi mari; pe de altă parte, o trăsătură extrem de importantă a capitalismului care a atins cel mai înalt grad de dezvoltare este aşa-numita <i>combinare</i>, adică unirea unor ramuri industriale diferite în cadrul unei singure întreprinderi, fie că ele reprezintă etape succesive ale prelucrării materiei prime (de pildă, obţinerea fontei din minereu şi transformarea ei în oţel, iar apoi, eventual, fabricarea din oţel a unor produse finite), fie că au una faţă de alta un rol auxiliar (de pildă, prelucrarea deşeurilor sau a produselor accesorii, producţia de ambalaje etc.).</p>', '<table style="margin-left: auto; margin-right: auto;"><a id="p10"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p11"></a>Acum o jumătate de secol, când Marx şi-a scris „Capitalul“, libera concurenţă părea majorităţii covârşitoare a economiştilor o „lege a naturii“. Ştiinţa oficială a încercat să ucidă printr-un complot al tăcerii opera lui Marx, care, printr-o analiză teoretică şi istorică a capitalismului, dovedise că libera concurenţă generează concentrarea producţiei, iar această concentrare, pe o anumită treaptă a dezvoltării ei, duce la monopol. Acum monopolul a devenit o realitate. Economiştii scriu munţi de cărţi în care înfăţişează diversele forme de manifestare ale monopolului şi continuă să declare în cor că „marxismul a fost infirmat“. Dar faptele sunt încăpăţânate, spune un proverb englez, şi vrând-nevrând trebuie să ţii seama de ele. Or, faptele arată că deosebirile existente între diferite ţări capitaliste, de pildă în ceea ce priveşte protecţionismul sau liberul schimb, determină numai deosebiri neesenţiale în ceea ce priveşte forma monopolurilor sau momentul apariţiei lor, pe când naşterea monopolurilor ca urmare a concentrării producţiei în general este o lege generală şi fundamentală a stadiului actual de dezvoltare a capitalismului.</p>', '<p><a id="p12"></a>În ce priveşte Europa, momentul în care noul capitalism a luat <i>definitiv</i> locul celui vechi poate fi stabilit destul de precis: începutul secolului al XX-lea.</p>', '<table style="margin-left: auto; margin-right: auto;"><a id="p13"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p14"></a>Iată, aşadar, principalele momente ale istoriei monopolurilor: 1) Perioada 1860—1880 — punctul culminant al dezvoltării liberei concurenţe. Monopolurile nu sunt decât germeni abia vizibili. 2) După criza din 1873 cartelurile cunosc o dezvoltare largă, dar continuă să fie excepţii de la regula generală. Ele încă nu sunt durabile şi constituie doar un fenomen trecător. 3) Avântul de la sfârşitul secolului al XIX-lea şi criza din anii 1900—1903: cartelurile devin una dintre temeliile întregii vieţi economice. Capitalismul s-a transformat în imperialism.</p>', '<p><a id="p15"></a>Cartelurile se înţeleg asupra condiţiilor de vânzare, asupra termenelor de plată etc. Ele îşi împart pieţele de desfacere, stabilesc anticipat volumul producţiei, fixează preţurile şi repartizează pe întreprinderi profitul etc.</p>', '<p><a id="p16"></a>Numărul cartelurilor din Germania era evaluat cam la 250 în 1896 şi la 385 în 1905, înglobând circa 12.000 de întreprinderi. <a href="javascript:void(0);" id="n126">[126]</a> Dar toată lumea recunoaşte că aceste cifre sunt inferioare celor reale.</p>', '<table style="margin-left: auto; margin-right: auto;"><a id="p17"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p18"></a>Concurenţa se transformă în monopol. Rezultă un progres uriaş pe calea socializării producţiei. Printre altele se socializează şi procesul invenţiilor şi al perfecţionărilor tehnice.</p>', '<p><a id="p19"></a>Asta nu mai e de loc vechea concurenţă liberă a patronilor izolaţi, care nu ştiu nimic unul de altul şi care produc în vederea desfacerii pe o piaţă necunoscută. Concentrarea a ajuns atât de departe, încât se pot evalua cu aproximaţie toate resursele de materii prime (de pildă zăcămintele de minereu de fier) din ţara respectivă şi chiar, după cum vom vedea, dintr-o serie de ţări, din lumea întreagă. Şi aceste resurse sunt nu numai evaluate, ci şi acaparate de uriaşe uniuni monopoliste. Se evaluează cu aproximaţie capacitatea de absorbţie a pieţei, pe care aceste uniuni şi-o „împart“ între ele pe bază de convenţii. Se monopolizează forţele de muncă calificate, se angajează cei mai buni ingineri, se acaparează căile şi mijloacele de comunicaţie — căile ferate în America, societăţile de navigaţie în Europa şi în America. În stadiul său imperialist, capitalismul duce de-a dreptul la socializarea integrală a producţiei; el târăşte, ca să spunem aşa, pe capitalişti, fără ştirea lor şi împotriva voinţei lor, într-un fel de ordine socială nouă, care constituie faza de tranziţie de la libertatea deplină a concurenţei la socializarea deplină.</p>', '<p><a id="p20"></a>Producţia devine socială, dar forma de însuşire rămâne privată. Mijloacele de producţie sociale rămân proprietatea privată a unui mic număr de persoane. Cadrul general al liberei concurenţe, formal recunoscută, se păstrează, iar împilarea populaţiei de către un mănunchi de monopolişti devine de o sută de ori mai grea, mai apăsătoare, mai insuportabilă.</p>', '<table style="margin-left: auto; margin-right: auto;"><a id="p21"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p22"></a>Monopolul — iată ultimul cuvânt al „fazei celei mai noi în dezvoltarea capitalismului“. Dar ideea noastră despre puterea şi însemnătatea reală a monopolurilor de azi ar fi extrem de unilaterală, incompletă şi îngustă dacă nu am ţine seama de rolul băncilor.\r\n</p>'],
'idChr': '2.05.03text',
'title': 'I. Concentrarea producţiei şi monopolurile',
'info': 'Imperialismul, stadiul cel mai înalt al capitalismului (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>II. Băncile şi noul lor rol</h6>', '<p><a id="p1"></a>Operaţia fundamentală şi iniţială a băncilor este mijlocirea plăţilor. Prin aceasta băncile transformă capitalul bănesc inactiv în capital activ, adică aducător de profit, şi adună toate veniturile băneşti, punându-le la dispoziţia clasei capitaliste.</p>', '<p><a id="p2"></a>Pe măsura dezvoltării activităţii bancare şi a concentrării ei într-un număr mic de instituţii, băncile se transformă din mijlocitori modeşti în monopolişti atotputernici, care dispun de aproape tot capitalul bănesc al tuturor capitaliştilor şi al tuturor micilor patroni, precum şi de cea mai mare parte a mijloacelor de producţie şi a resurselor de materii prime din ţara respectivă sau din mai multe ţări. Această transformare a numeroşi mijlocitori modeşti într-un mănunchi de monopolişti este unul dintre procesele de bază ale transformării capitalismului în imperialism capitalist, şi de aceea trebuie să ne oprim în primul rând asupra procesului de concentrare a băncilor.</p>', '<table style="margin-left: auto; margin-right: auto;"><a id="p3"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p4"></a>Depunerile aflate la cele 9 mari bănci berlineze la sfârşitul anului 1913 au fost evaluate de Schulze-Gaevernitz la 5,1 miliarde de mărci, din suma totală de circa 10 miliarde. Luând în consideraţie nu numai depunerile, ci întregul capital bancar, acest autor scria: „La sfârşitul anului 1909 cele 9 mari bănci berlineze, <i>împreună cu băncile ce le sunt afiliate</i>, administrau 11,3 miliarde de mărci, adică 83% din totalul capitalului bancar german. «Banca germană» («Deutsche Bank»), care, <i>împreună cu băncile ce-i sunt afiliate</i>, administrează circa 3 miliarde de mărci, constituie, alături de direcţia căilor ferate de stat din Prusia, cea mai mare — şi totodată cea mai descentralizată — concentrare de capital din Lumea Veche“. <a href="javascript:void(0);" id="n127">[127]</a></p>', '<p><a id="p5"></a>Am subliniat cuvintele referitoare la băncile „afiliate“ pentru că ele exprimă una dintre cele mai importante trăsături caracteristice ale concentrării capitaliste contemporane. Marile întreprinderi, şi mai ales băncile, nu numai că înghit pur şi simplu pe cele mici, dar le şi „afiliază“, de subordonează, le înglobează în grupul „lor“, în „concernul“ lor — ca să folosim un termen tehnic — prin „participare“ la capitalul lor, prin cumpărare sau schimb de acţiuni, printr-un sistem de relaţii de credit etc. etc.</p>', '<table style="margin-left: auto; margin-right: auto;"><a id="p6"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p7"></a>În ţările capitaliste mai vechi, această „reţea bancară“ este şi mai densă. În Anglia, inclusiv Irlanda, numărul sucursalelor tuturor băncilor se ridica în 1910 la 7.151. Patru mari bănci aveau fiecare peste 400 de sucursale (între 447 şi 689); alte 4 — peste 200, iar 11 — peste 100.</p>', '<table style="margin-left: auto; margin-right: auto;"><a id="p8"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p9"></a>Înlocuirea vechiului capitalism, în care domneşte libera concurenţă, cu noul capitalism, în care domneşte monopolul, îşi găseşte expresia, printre altele, în scăderea rolului bursei. „Bursa — scrie revista „Die Bank“ — şi-a pierdut de mult rolul de mijlocitor indispensabil al circulaţiei pe care l-a avut înainte, când băncile nu puteau încă să plaseze printre clienţii lor majoritatea valorilor emise“. <a href="javascript:void(0);" id="n128">[128]</a></p>', '<p><a id="p10"></a>„«Orice bancă este o bursă» — acest aforism modem conţine o doză cu atât mai mare de adevăr, cu cât mai mare este banca, cu cât mai mari sunt progresele realizate pe linia concentrării sistemului bancar“. <a href="javascript:void(0);" id="n129">[129]</a> „Dacă odinioară, prin deceniul al 8-lea al secolului trecut, bursa, cu excesele ei tinereşti“ (aluzie „fină“ la crahul de bursă din 1873, la scandalurile provocate de febra fondării de societăţi anonime fictive etc.), „a inaugurat epoca de industrializare a Germaniei, astăzi băncile şi industria pot «să se descurce singure». Dominaţia marilor noastre bănci asupra bursei... nu este altceva decât o expresie a statului industrial german pe deplin organizat. Dacă în felul acesta se îngustează sfera de acţiune a legilor economice care funcţionează automat şi se lărgeşte enorm sfera reglementării conştiente prin intermediul băncilor, o dată cu aceasta creşte enorm răspunderea pe care o are în domeniul economiei naţionale un mic grup de personalităţi conducătoare“ — aşa scrie profesorul german Schulze-Gaevernitz, <a href="javascript:void(0);" id="n130">[130]</a> un apologet al imperialismului german şi o autoritate pentru imperialiştii din toate ţările, care se străduieşte să estompeze un „mic amănunt“, şi anume că această „reglementare conştientă“ prin intermediul băncilor constă în jecmănirea publicului de către un mănunchi de monopolişti „pe deplin organizaţi“. Sarcina unui profesor burghez nu este aceea de a dezvălui întregul mecanism, de a da în vileag toate manoperele monopoliştilor bancari, ci de a le prezenta în culori trandafirii.</p>', '<table style="margin-left: auto; margin-right: auto;"><a id="p11"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p12"></a>Cu alte cuvinte: vechiul capitalism, capitalismul liberei concurenţe, cu regulatorul său absolut indispensabil — bursa —, dispare pentru totdeauna. Locul lui e luat de un nou capitalism, care poartă trăsăturile vădite ale unui fenomen de tranziţie, ale unui amestec de liberă concurenţă şi de monopol. În chip firesc se pune întrebarea <i>spre ce anume</i> „trece“ acest capitalism contemporan, dar oamenii de ştiinţă burghezi se tem să şi-o pună.</p>', '<p><a id="p13"></a>„Acum treizeci de ani, când întreprinzătorii se concurau liber, ei îndeplineau <sup>9</sup>/<sub>10</sub> din activitatea economică ce nu ţinea de sfera muncii fizice a «muncitorilor». Astăzi <sup>9</sup>/<sub>10</sub> din această activitate economică intelectuală este îndeplinită de <i>funcţionari</i>. Băncile stau în fruntea acestei dezvoltări“. <a href="javascript:void(0);" id="n131">[131]</a> Această constatare a lui Schulze-Gaevernitz duce iarăşi şi iarăşi la întrebarea spre ce anume trece capitalismul contemporan, capitalismul în stadiul său imperialist.</p>', '<p><a id="p14"></a>Printre puţinele bănci care, în virtutea procesului de concentrare, rămân în fruntea întregii economii capitaliste se conturează şi se accentuează în chip firesc tendinţa spre un acord monopolist, spre un <i>trust bancar</i>. În America, nu nouă, ci <i>două</i> bănci gigantice — acelea ale miliardarilor Rockefeller şi Morgan — dispun de un capital de 11 miliarde de mărci. <a href="javascript:void(0);" id="n132">[132]</a></p>', '<table style="margin-left: auto; margin-right: auto;"><a id="p15"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p16"></a>Din nou se confirmă că ultimul cuvânt în dezvoltarea sistemului bancar este monopolul.</p>', '<p><a id="p17"></a>Cât priveşte legătura strânsă dintre bănci şi industrie, trebuie spus că tocmai în acest domeniu se manifestă, mai grăitor poate ca oriunde, noul rol al băncilor. Când banca scontează poliţele unui întreprinzător, când îi deschide un cont curent etc., aceste operaţii, luate în parte, nu restrâng câtuşi de puţin independenţa acestui întreprinzător, iar banca nu depăşeşte rolul modest al unui mijlocitor. Dar dacă aceste operaţii devin mai frecvente şi mai statornice, dacă banca „adună“ în mâinile ei capitaluri enorme, dacă ţinerea conturilor curente ale unei întreprinderi îi îngăduie băncii — şi aşa se şi întâmplă în realitate — să cunoască tot mai amănunţit şi mai complet situaţia economică a clientului ei, urmarea este o dependenţă din ce în ce mai deplină a capitalistului industrial faţă de bancă.</p>', '<p><a id="p18"></a>O dată cu aceasta se dezvoltă, ca să spunem aşa, o uniune personală între bănci şi marile întreprinderi industriale şi comerciale, un proces de fuzionare reciprocă prin posedare de acţiuni, prin intrarea directorilor de bănci în consiliile de supraveghere (sau de administraţie) ale întreprinderilor industriale şi comerciale, şi invers.</p>', '<table style="margin-left: auto; margin-right: auto;"><a id="p19"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p20"></a>Formarea şi dezvoltarea marilor monopoluri capitaliste se desfăşoară într-un ritm rapid pe toate căile „naturale“ şi „supranaturale“. Se statorniceşte sistematic o anumită diviziune a muncii între cele câteva sute de regi ai finanţei din societatea capitalistă de azi.</p>', '<table style="margin-left: auto; margin-right: auto;"><a id="p21"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p22"></a>Rezultă, pe de o parte, o contopire sau, cum spune foarte bine N. I. Buharin, o îngemănare tot mai strânsă a capitalului bancar cu cel industrial, iar pe de altă parte o transformare a băncilor în instituţii cu „caracter“ realmente „universal“.</p>', '<table style="margin-left: auto; margin-right: auto;"><a id="p23"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p24"></a>Vechiul capitalism şi-a trăit traiul. Cel nou reprezintă o trecere spre altceva. A căuta „principii ferme şi un ţel concret“ pentru „împăcarea“ monopolului cu libera concurenţă este, fireşte, o încercare zadarnică. Mărturisirile practicienilor sunt în totală disonanţă cu osanalele pe care le înalţă din oficiu splendorilor capitalismului „organizat“ apologeţi ai săi ca Schulze-Gaevernitz, Liefmann şi alţi „teoreticieni“ de teapa lor.</p>', '<p><a id="p25"></a>Când anume a avut loc statornicirea definitivă a „noii activităţi“ a marilor bănci? La această întrebare importantă găsim un răspuns destul de precis la Jeidels:</p>', '<p><a id="p26"></a>„Legăturile dintre întreprinderile industriale, cu noul lor conţinut, cu noile lor forme, cu noile lor organe, şi anume cu marile bănci organizate atât centralizat cât şi descentralizat, se statornicesc, ca fenomen caracteristic economiei naţionale, nu mai devreme decât în ultimul deceniu al secolului trecut; într-un anumit sens se poate considera chiar că acest moment iniţial coincide cu anul 1897, anul marilor «fuziuni», care, din considerente legate de politica industrială a băncilor, introduc pentru prima oară noua formă de organizare descentralizată, sau cu o dată şi mai târzie, deoarece abia criza din 1900 a accelerat enorm procesul de concentrare atât în industrie cât şi în sistemul bancar, a statornicit acest proces, a transformat pentru prima oară legăturile cu industria într-un adevărat monopol al marilor bănci şi a făcut ca aceste legături să devină mult mai strânse şi mai intense“. <a href="javascript:void(0);" id="n133">[133]</a></p>', '<p><a id="p27"></a>Aşadar, secolul al XX-lea — iată punctul de cotitură de la capitalismul vechi la cel nou, de la dominaţia capitalului în general la dominaţia capitalului financiar.\r\n</p>'],
'idChr': '2.05.04text',
'title': 'II. Băncile şi noul lor rol',
'info': 'Imperialismul, stadiul cel mai înalt al capitalismului (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>III. Capitalul financiar şi oligarhia financiară</h6>', '<p><a id="p1"></a>„O parte mereu crescândă a capitalului industrial — scrie Hilferding — nu aparţine industriaşilor care îl întrebuinţează. Dreptul de a dispune de capital ei îl capătă numai prin intermediul băncii, care reprezintă faţă de ei pe proprietarii acestui capital. Pe de altă parte, banca este şi ea nevoită să plaseze în industrie o parte mereu crescândă a capitalurilor sale. Datorită acestui fapt, ea devine într-o măsură mereu crescândă un capitalist industrial. Acest capital bancar, deci capitalul sub formă de bani, care în modul acesta este transformat de fapt în capital industrial, eu îl numesc capital financiar“. „Capitalul financiar este, aşadar, capitalul de care dispun băncile şi pe care-l întrebuinţează industriaşii“. <a href="javascript:void(0);" id="n134">[134]</a></p>', '<p><a id="p2"></a>Această definiţie este incompletă, întrucât nu indică unul dintre momentele cele mai importante, şi anume creşterea concentrării producţiei şi a capitalului într-o măsură atât de mare, încât concentrarea generează, şi a şi generat, monopolul. Dar în tot cursul expunerii sale în general, şi în special în cele două capitole care preced pe acela din care a fost luată această definiţie, Hilferding subliniază rolul <i>monopolurilor capitaliste</i>.</p>', '<p><a id="p3"></a>Concentrarea producţiei, monopolurile pe care le generează această concentrare, contopirea sau îngemănarea băncilor şi a industriei — iată istoria apariţiei capitalului financiar şi conţinutul acestei noţiuni.</p>', '<p><a id="p4"></a>În cele ce urmează vom arăta cum, în cadrul general al producţiei de mărfuri şi al proprietăţii private „gospodărirea“ monopolurilor capitaliste se transformă inevitabil în dominaţie a oligarhiei financiare. Trebuie menţionat că reprezentanţii ştiinţei burgheze germane — şi nu numai ai celei germane —, autori ca Riesser, Schulze-Gaevernitz, Liefmann etc., sunt fără excepţie apologeţi ai imperialismului şi ai capitalului financiar. Ei nu dezvăluie, ci disimulează şi caută să înfrumuseţeze „mecanismul“ formării oligarhiei, procedeele ei, mărimea veniturilor ei „cinstite şi necinstite“, legăturile ei cu parlamentele etc. În loc să aprofundeze aceste „probleme blestemate“, ei le ocolesc, înşirând fraze pompoase şi confuze, făcând apel la „simţul de răspundere“ al directorilor de bancă, elogiind „simţul de datorie“ al funcţionărimii prusace, analizând cu un aer serios dispoziţiile de amănunt ale unor proiecte de legi complet neserioase cu privire la „supraveghere“ şi la „reglementare“, dedându-se la jonglerii teoretice de felul următoarei definiţii „ştiinţifice“, pe care a putut s-o formuleze profesorul Liefmann: „... <i><b>comerţul</b></i> este <i><b>activitatea lucrativă care urmăreşte adunarea de bunuri, păstrarea lor şi punerea lor la dispoziţie“</b></i> <a href="javascript:void(0);" id="n135">[135]</a> (subliniat în lucrarea profesorului)... Reiese că comerţul a existat la omul primitiv, care nu cunoştea încă schimbul, şi că va exista şi în societatea socialistă!</p>', '<p><a id="p5"></a>Dar faptele monstruoase privind dominaţia monstruoasă a oligarhiei financiare sunt atât de evidente, încât în toate ţările capitaliste — şi în America, şi în Franţa, şi în Germania — a apărut o literatură care, deşi priveşte lucrurile din punctul de vedere <i>burghez</i>, prezintă totuşi un tablou aproximativ veridic şi o critică — mic-burgheză, fireşte — a oligarhiei financiare.</p>', '<p><a id="p6"></a>Pe primul loc trebuie să punem „sistemul participaţiilor“, despre care am vorbit pe scurt mai sus. Iată cum descrie esenţa sistemului participaţiilor economistul german Heymann, unul dintre primii sau, poate, chiar primul autor care a atras atenţia asupra acestui fenomen:</p>', '<p><a id="p7"></a>„Conducătorul controlează societatea principală (textual: „societatea-mamă“); aceasta, la rândul ei, controlează societăţile dependente de ea („societăţile-fiice“), care, la rândul lor, controlează «societăţile-nepoate» etc. În felul acesta, cu un capital nu prea mare poate fi asigurată dominaţia asupra unor gigantice domenii ale producţiei. Într-adevăr, dacă deţinerea a 50% din capital este întotdeauna suficientă pentru a asigura controlul asupra unei societăţi pe acţiuni, conducătorul trebuie să posede numai 1.000.000 pentru a avea posibilitatea să controleze un capital de 8.000.000 la «societăţile-nepoate». Şi dacă această «împletire» merge mai departe, cu 1.000.000 poţi controla 16.000.000, 32.000.000 etc.“ <a href="javascript:void(0);" id="n136">[136]</a></p>', '<p><a id="p8"></a>În realitate, experienţa arată că e de ajuns să deţii 40% din acţiuni pentru a putea dispune de soarta unei societăţi pe acţiuni, <a href="javascript:void(0);" id="n137">[137]</a> căci o anumită parte a micilor acţionari răzleţiţi nu are în practică nici o posibilitate de a participa la adunările generale etc. „Democratizarea“ deţinerii de acţiuni, de la care sofiştii burghezi şi „cvasi-social-democraţii oportunişti“ aşteaptă (sau spun că aşteaptă) o „democratizare a capitalului“, o creştere a rolului şi ponderii micului producător etc., este în fapt unul dintre mijloacele de întărire a puterii oligarhiei financiare. De aceea, în treacăt fie zis, în ţările capitaliste mai avansate sau mai vechi şi cu mai multă „experienţă“, legislaţia îngăduie acţiuni cu valoare nominală mai mică. În Germania, legea nu îngăduie acţiuni cu valoare nominală sub 1.000 de mărci, iar magnaţii financiari germani privesc cu invidie spre Anglia, unde legea permite şi acţiuni de 1 l.st. (= 20 de mărci, circa 10 ruble). Siemens, unul dintre cei mai mari industriaşi şi „regi ai finanţei“ din Germania, a declarat la 7 iunie 1900 în Reichstag că „acţiunea de 1 l.st. este baza imperialismului britanic“. <a href="javascript:void(0);" id="n138">[138]</a> Acest negustor dă dovadă de o înţelegere mai profundă, mai „marxistă“ a ceea ce este imperialismul decât un anumit autor pretenţios care trece drept întemeietor al marxismului rus <a href="javascript:void(0);" id="n139">[139]</a> şi care consideră că imperialismul este o însuşire proastă a unuia dintre popoare...</p>', '<p><a id="p9"></a>Dar „sistemul participaţiilor“ nu serveşte numai la sporirea enormă a puterii monopoliştilor; el le permite, de asemenea, să pună la cale fel de fel de afaceri dubioase, veroase şi să jefuiască nepedepsiţi publicul, căci formal, după lege, conducătorii „societăţii-mame“ nu răspund pentru „societatea-fiică“, care este socotită „de sine stătătoare“ şi <i>prin intermediul</i> căreia se poate „aranja“ <i>totul</i>.</p>', '<table style="margin-left: auto; margin-right: auto;"><a id="p10"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p11"></a>Capitalul financiar, care este concentrat în mâini puţine şi care exercită un monopol defapt, realizează profituri uriaşe şi mereu crescânde de pe urma fondării de societăţi, a emisiunilor de hârtii de valoare, a împrumuturilor de stat etc., statornicind dominaţia oligarhiei financiare şi impunând întregii societăţi un tribut în folosul monopoliştilor. Iată una dintre nenumăratele pilde de „gospodărire“ din partea trusturilor americane, citată de Hilferding: în 1887 a luat fiinţă trustul zahărului, fondat de Havemeyer prin fuzionarea a 15 companii mici cu un capital total de 6.500.000 de dolari. Capitalul trustului însă a fost „diluat“, cum spun americanii, şi stabilit la 50.000.000 de dolari. Această „supracapitalizare“ sconta viitoarele profituri de monopol, la fel cum trustul oţelului din aceeaşi ţară scontează viitoarele profituri de monopol atunci când acaparează tot mai multe terenuri cu zăcăminte de minereu de fier. Şi într-adevăr, trustul zahărului a stabilit preţuri de monopol şi a realizat venituri atât de mari, încât a putut plăti un dividend de l0% la un capital <i>înşeptit</i> prin „diluare“, adică <i>aproape 70%</i> la <i>capitalul realmente vărsat la fondarea trustului!</i> În 1909, capitalul trustului se ridica la 90.000.000 de dolari. În 22 de ani, capitalul a crescut de peste zece ori.</p>', '<p><a id="p12"></a>În Franţa, dominaţia „oligarhiei financiare“ („Împotriva oligarhiei financiare din Franţa“ — aşa e intitulată cunoscuta carte a lui Lysis, apărută în 1908 în ediţia a cincea) a luat o formă care nu se deosebeşte decât foarte puţin de cea din S.U.A. Patru bănci dintre cele mai mari au nu un monopol relativ, ci un „monopol absolut“ în ceea ce priveşte emiterea hârtiilor de valoare. Este de fapt un „trust al marilor bănci“. Şi monopolul asigură profituri monopoliste de pe urma emisiunilor. Ţara care contractează un împrumut primeşte, de regulă, cel mult 90% din suma totală; 10% revin băncilor şi celorlalţi mijlocitori. Profitul realizat de bănci la împrumutul ruso-chinez de 400.000.000 de franci a fost de 8%; la împrumutul rusesc (1904) de 800.000.000, profitul lor a fost de 10%; la cel marocan (1904) de 62.500.000, el a fost de 18<sup>3</sup>/<sub>4</sub>%. Capitalismul, care şi-a început dezvoltarea ca mic capital cămătăresc, şi-o încheie ca foarte mare capital cămătăresc. „Francezii sunt cămătarii Europei“, spune Lysis. Toate condiţiile vieţii economice suferă o schimbare profundă ca urmare a acestei transformări a capitalismului. În perioada în care populaţia, industria, comerţul şi transporturile maritime stagnează, „ţara“ se poate îmbogăţi din cămătărie. „Cincizeci de oameni reprezentând un capital de 8.000.000 de franci pot dispune de <i>două miliarde</i> în patru bănci“. Sistemul „participaţiilor“, pe care îl cunoaştem deja, duce la aceleaşi urmări: marea bancă franceză „Société Générale“ a emis 64.000 de obligaţiuni ale „societăţii-fiice“, „Rafinăriile de zahăr din Egipt“. Cursul de emisiune a fost de 150%, banca câştigând câte 50 de copeici la fiecare rublă. Dividendele acestei societăţi s-au dovedit a fi fictive, iar „publicul“ a pierdut între 90.000.000 şi 100.000.000 de franci; unul dintre directorii băncii „Société Générale“ era membru al consiliului de administraţie al „Rafinăriilor de zahăr“. Nu e de mirare că Lysis se vede nevoit să conchidă că „Republica Franceză este o monarhie financiară“, că „dominaţia oligarhiei financiare este deplină, cuprinzând în sfera ei şi presa, şi guvernul“. <a href="javascript:void(0);" id="n140">[140]</a></p>', '<p><a id="p13"></a>Rentabilitatea excepţional de mare a emisiunii de hârtii de valoare, ca una dintre operaţiile principale ale capitalului financiar, joacă un rol deosebit de important în dezvoltarea şi întărirea oligarhiei financiare. „În interiorul ţării nu există afacere care să aducă, fie şi cu aproximaţie, profituri atât de mari ca mijlocirea emisiunilor de împrumuturi externe“, scrie revista germană „Die Bank“. <a href="javascript:void(0);" id="n141">[141]</a></p>', '<p><a id="p14"></a>„Nici o operaţie bancară nu aduce profituri atât de mari ca emisiunile“. Potrivit datelor publicate de revista „Der Deutsche Oekonomist“, profitul adus de emisiunile de titluri industriale reprezenta în medie pe an:</p>', '<img alt="2.04.05.03" class="auto" src="./Images/2.04.05.03.png" width="45%"/><a id="p15"></a>', '<p><a id="p16"></a>„În decurs de zece ani, din 1891 până în 1900, emisiunile de titluri industriale germane au adus «un câştig» <i>de peste un miliard“</i>. <a href="javascript:void(0);" id="n142">[142]</a></p>', '<p><a id="p17"></a>Dacă în perioade de avânt industrial sunt extrem de mari profiturile capitalului financiar, în perioade de declin se ruinează întreprinderile mici şi şubrede, în timp ce marile bănci „participă“ la cumpărarea lor la preţuri derizorii sau la „asanări“ şi „reorganizări“ foarte rentabile. La „asanarea“ întreprinderilor deficitare, „se procedează la o reducere a capitalului social, ceea ce înseamnă că venitul se repartizează la un capital mai mic şi cu începere din acel moment se calculează la acest capital redus. Sau, dacă rentabilitatea a scăzut la zero, se aduce în întreprindere un capital nou, care, împreună cu cel vechi, mai puţin rentabil, va da acum un venit îndestulător. În treacăt fie zis — adaugă Hilferding —, toate aceste asanări şi reorganizări au o dublă însemnătate pentru bănci: întâi, ca operaţie rentabilă; al doilea, ca prilej nimerit pentru a pune sub tutela lor asemenea societăţi strâmtorate“. <a href="javascript:void(0);" id="n143">[143]</a></p>', '<table style="margin-left: auto; margin-right: auto;"><a id="p18"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p19"></a>Monopolul, o dată format şi mânuind miliarde, pătrunde cu inevitabilitate absolută în <i>toate</i> domeniile vieţii publice, indiferent de regimul politic şi de toate celelalte „aspecte particulare“. În literatura economică germană este foarte frecventă elogierea slugarnică a corectitudinii funcţionărimii de stat prusace, cu aluzii la afacerea Panama din Franţa <a href="javascript:void(0);" id="n144">[144]</a> sau la venalitatea din viaţa politică americană. Fapt este însă că <i>până şi</i> literatura burgheză consacrată afacerilor bancare din Germania este mereu nevoită să depăşească mult cadrul operaţiilor pur bancare şi să vorbească, de pildă, în legătură cu cazurile tot mai frecvente de trecere a funcţionarilor de stat în serviciul băncilor, despre „o năvală spre bănci“: „cum stau lucrurile cu incoruptibilitatea funcţionarului de stat, a cărui năzuinţă tainică este să capete o slujbă grasă pe Behrenstrasse?“ <a href="javascript:void(0);" id="n145">[145]</a> — strada din Berlin pe care îşi are sediul „Deutsche Bank“. Alfred Lansburgh, editorul revistei „Die Bank“, a scris în 1909 un articol intitulat „Însemnătatea economică a bizantinismului“, în care, printre altele, vorbeşte de călătoria lui Wilhelm al II-lea în Palestina şi de „rezultatul direct al acestei călătorii, construirea căii ferate Berlin-Bagdad, această funestă «mare operă a spiritului întreprinzător german», care e mai vinovată de «încercuire» decât toate greşelile noastre politice la un loc“ <a href="javascript:void(0);" id="n146">[146]</a> (prin încercuire se înţelege politica lui Eduard al VII-lea, care căuta să izoleze Germania şi s-o strângă în cercul de fier al unei alianţe imperialiste antigermane). Eschwege, colaborator al aceleiaşi reviste, menţionat de noi mai sus, a scris în 1911 un articol intitulat „Plutocraţie şi birocraţie“, denunţând, de pildă, cazul funcţionarului de stat german Völker, care fusese la un moment dat membru al comisiei cartelurilor şi se remarcase prin activitatea sa energică, iar după scurt timp a căpătat o slujbă grasă în sindicatul oţelului, cel mai mare dintre carteluri. Aceste cazuri, care nu sunt de loc întâmplătoare, l-au silit pe acelaşi autor burghez să constate că „libertatea economică garantată de Constituţia germană a devenit în multe domenii ale vieţii economice o frază lipsită de conţinut“ şi că, în condiţiile dominaţiei plutocraţiei, „nici cea mai largă libertate politică nu ne poate scăpa de primejdia de a deveni un popor de oameni neliberi“. <a href="javascript:void(0);" id="n147">[147]</a></p>', '<p><a id="p20"></a>În ceea ce priveşte Rusia, ne vom mărgini la un singur exemplu: acum câţiva ani a apărut în toate ziarele ştirea că Davîdov, directorul cancelariei creditului, se lasă de slujba sa la stat şi primeşte un post într-o bancă de prim rang, stipulându-şi prin contract o leafă care în decurs de câţiva ani urma să însumeze peste 1.000.000 de ruble. Cancelaria creditului este o instituţie care are ca sarcină „coordonarea activităţii tuturor instituţiilor de credit ale statului“ şi care acordă băncilor din capitală subvenţii însumând între 800.000.000 şi 1 miliard de ruble. <a href="javascript:void(0);" id="n148">[148]</a></p>', '<p><a id="p21"></a>Capitalismului în general îi este caracteristică tendinţa de a separa proprietatea asupra capitalului de plasarea capitalului în producţie, de a separa capitalul bănesc de cel industrial, sau productiv, de a separa pe rentier, care trăieşte numai din venitul capitalului bănesc, de întreprinzător şi de toţi ceilalţi care dispun direct de capital. Imperialismul, sau dominaţia capitalului financiar, este treapta cea mai înaltă a capitalismului, pe care această separare atinge proporţii uriaşe. Precumpănirea capitalului financiar asupra tuturor celorlaltor forme de capital înseamnă predominarea rentierilor şi a oligarhiei financiare, înseamnă desprinderea din rândul statelor a câtorva state care dispun de „putere“ financiară. Proporţiile acestui proces pot fi apreciate după datele statisticii emisiunilor, adică a punerii în circulaţie a tot felul de hârtii de valoare.</p>', '<p><a id="p22"></a>În „Buletinul Institutului internaţional de statistică“, A. Neymarck <a href="javascript:void(0);" id="n149">[149]</a> a publicat date comparative cât se poate de amănunţite şi de complete cu privire la emisiunile din lumea întreagă, date care au fost apoi de repetate ori citate fragmentar în literatura economică. Iată rezultatele pe 4 decenii:</p>', '<img alt="2.04.05.01" class="auto" src="./Images/2.04.05.01.png" width="50%"/><a id="p23"></a>', '<p><a id="p24"></a>În deceniul 1871—1880, suma totală a emisiunilor din lumea întreagă creşte datorită mai ales împrumuturilor contractate în legătură cu războiul franco-prusian, precum şi perioadei de înfiinţare de societăţi care i-a urmat în Germania. În linii generale, în cursul ultimelor trei decenii ale secolului al XIX-lea, creşterea a avut un ritm relativ nu prea rapid, şi numai primul deceniu al secolului al XX-lea a adus o creştere enormă, aproape o dublare în decurs de 10 ani. Începutul secolului al XX-lea reprezintă, aşadar, o cotitură nu numai pe linia creşterii monopolurilor (a cartelurilor, sindicatelor, trusturilor), lucru despre care am mai vorbit, ci şi pe linia creşterii capitalului financiar.</p>', '<p><a id="p25"></a>Cât priveşte suma totală a hârtiilor de valoare din întreaga lume în 1910, Neymarck o evaluează cu aproximaţie la 815 miliarde de franci. Scăzând, cu oarecare aproximaţie, cifrele care se repetă, el reduce această sumă la 575—600 de miliarde. Iată repartizarea ei pe ţări (luând ca bază cifra de 600 de miliarde):</p>', '<img alt="2.04.05.02" class="auto" src="./Images/2.04.05.02.png" width="80%"/><a id="p26"></a>', '<p><a id="p27"></a>Din aceste cifre se vede îndată cât de net se separă cele mai bogate patru ţări capitaliste, care deţin hârtii de valoare în sumă aproximativă de 100—150 de miliarde de franci fiecare. Din aceste patru ţări, două — Anglia şi Franţa — sunt cele mai vechi ţări capitaliste şi, după cum vom vedea, cele mai bogate în colonii; celelalte două — Statele Unite şi Germania — sunt ţări capitaliste avansate în ceea ce priveşte ritmul rapid al dezvoltării lor şi gradul de răspândire al monopolurilor capitaliste în industrie. Aceste 4 ţări la un loc posedă 479 de miliarde de franci, adică aproape 80% din capitalul financiar mondial. Aproape toate celelalte ţări sunt, într-un fel sau altul, debitoarele şi tributarele acestor ţări, ale acestor bancheri internaţionali, ale acestor patru „stâlpi“ ai capitalului financiar mondial.</p>', '<p><a id="p28"></a>O atenţie specială trebuie să acordăm rolului pe care-l are exportul de capital în crearea reţelei internaţionale de dependenţe şi legături a capitalului financiar.</p>'],
'idChr': '2.05.05text',
'title': 'III. Capitalul financiar şi oligarhia financiară',
'info': 'Imperialismul, stadiul cel mai înalt al capitalismului (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>IV. Exportul de capital</h6>', '<p><a id="p1"></a>Pentru vechiul capitalism, în care libera concurenţă domnea din plin, era caracteristic exportul de <i>mărfuri</i>. Pentru capitalismul contemporan, în care domnesc monopolurile, caracteristic a devenit exportul de <i>capital</i>.</p>', '<p><a id="p2"></a>Capitalismul este producţie de mărfuri pe cea mai înaltă treaptă a dezvoltării ei, când forţa de muncă devine şi ea o marfă. Creşterea schimburilor atât înăuntrul ţării cât şi îndeosebi pe scară internaţională este o trăsătură caracteristică a capitalismului. Dezvoltarea inegală, în salturi, a diferitelor întreprinderi, a diferitelor ramuri industriale şi a diferitelor ţări este inevitabilă în condiţiile capitalismului. Mai întâi Anglia a devenit, înaintea celorlalte ţări, o ţară capitalistă şi pe la mijlocul secolului al XIX-lea, când a introdus comerţul liber, a pretins să fie „atelierul lumii întregi“, furnizoare de fabricate pentru toate ţările, care, în schimb, trebuiau s-o aprovizioneze cu materii prime. Dar, încă în ultimul pătrar al secolului al XlX-lea, <i>acest</i> monopol al Angliei a fost subminat, pentru că o serie de alte ţări, apărându-se prin tarife vamale „protecţioniste“, au devenit state capitaliste de sine stătătoare. În pragul secolului al XX-lea asistăm la formarea unor monopoluri de alt gen: întâi, uniuni monopoliste ale capitaliştilor în toate ţările cu capitalism dezvoltat; al doilea, situaţia de monopol a câtorva ţări foarte bogate, în care acumularea capitalului a atins proporţii uriaşe. În ţările înaintate a apărut un uriaş „surplus de capital“.</p>', '<p><a id="p3"></a>Fireşte, dacă capitalismul ar putea să dezvolte agricultura, care a rămas azi pretutindeni mult în urma industriei, dacă ar putea să ridice nivelul de trai al maselor populaţiei, care, cu tot progresul tehnic ameţitor, continuă pretutindeni să flămânzească şi să îndure o mizerie crâncenă, — nici vorbă n-ar putea să fie de un surplus de capital. Şi trebuie să spunem că de acest „argument“ se folosesc la tot pasul criticii mic-burghezi ai capitalismului. Dar atunci capitalismul n-ar mai fi capitalism, căci atât dezvoltarea inegală cât şi mizeria crâncenă a maselor constituie condiţii şi premise necesare, fundamentale ale acestui mod de producţie. Atâta timp cât capitalismul rămâne capitalism, surplusul de capital este folosit nu pentru ridicarea nivelului de trai al maselor din ţara respectivă, căci aceasta ar însemna o scădere a profiturilor obţinute de capitalişti, ci pentru sporirea profiturilor prin export de capital în străinătate, în ţările înapoiate. În aceste ţări înapoiate, profitul este de obicei ridicat, deoarece capitaluri sunt puţine, preţul pământului este relativ scăzut, salariile sunt mici, iar materiile prime ieftine. Posibilitatea exportului de capital este creată prin faptul că un şir de ţări înapoiate au şi fost atrase în orbita capitalismului mondial, că au fost construite sau sunt în curs de construire principalele linii de cale ferată, că sunt asigurate condiţiile elementare pentru dezvoltarea industriei etc. Necesitatea exportului de capital este determinată de faptul că în unele ţări capitalismul „s-a răscopt“, iar capitalul nu găseşte (în condiţiile stării înapoiate a agriculturii şi ale mizeriei maselor) teren pentru o investiţie „rentabilă“.</p>', '<p><a id="p4"></a>Următoarele date aproximative ne arată cât capital au investit în străinătate principalele trei ţări: <a href="javascript:void(0);" id="n150">[150]</a></p>', '<img alt="2.04.06.01" class="auto" src="./Images/2.04.06.01.png" width="70%"/><a id="p5"></a>', '<p><a id="p6"></a>De aici reiese că exportul de capital a atins proporţii uriaşe abia la începutul secolului al XX-lea. Înainte de război capitalul pe care l-au investit în străinătate principalele trei ţări se reducea la 175—200 de miliarde de franci. Socotit la o rată modestă de 5%, venitul adus de acest capital trebuie să însumeze 8—10 miliarde de franci pe an. Solidă bază pentru asuprirea şi exploatarea imperialistă a majorităţii naţiunilor şi ţărilor din lume, pentru parazitismul capitalist al unui mănunchi de state foarte bogate!</p>', '<p><a id="p7"></a>Cum se repartizează între diferitele ţări acest capital plasat în străinătate, <i>unde</i> anume este el plasat? La această întrebare nu se poate da decât un răspuns aproximativ, care este totuşi în măsură să lămurească unele corelaţii şi legături generale ale imperialismului modern:</p>', '<img alt="2.04.06.02" class="auto" src="./Images/2.04.06.02.png" width="70%"/><a id="p8"></a>', '<p><a id="p9"></a>În Anglia, primul loc îl deţin posesiunile ei coloniale, care sunt şi în America foarte mari (de pildă Canada), fără să mai vorbim de Asia etc. În această ţară, exportul uriaş de capital este legat în modul cel mai strâns de stăpânirea unor colonii imense despre a căror însemnătate pentru imperialism vom vorbi mai jos. Cu totul altfel stau lucrurile în Franţa. Aici capitalul exportat este plasat mai ales în Europa, şi în primul rând în Rusia (nu mai puţin de 10 miliarde de franci); trebuie menţionat că în cea mai mare parte el este capital <i>de împrumut</i>, plasat în împrumuturi de stat, şi nu capital investit în întreprinderi industriale. Spre deosebire de imperialismul englez, colonialist, cel francez poate fi numit imperialism cămătăresc. În Germania vedem o a treia variantă: posesiunile ei coloniale nu sunt prea mari, iar capitalul plasat de ea în străinătate este cel mai uniform repartizat între Europa şi America.</p>', '<p><a id="p10"></a>În ţările spre care se îndreaptă, exportul de capital influenţează dezvoltarea capitalismului, imprimându-i un ritm extrem de accelerat. De aceea, dacă exportul de capital poate să ducă într-o anumită măsură la o oarecare stagnare a dezvoltării capitalismului în ţările exportatoare, aceasta poate avea loc numai cu preţul lărgirii şi adâncirii dezvoltării capitalismului în lumea întreagă.</p>', '<p><a id="p11"></a>Pentru ţările exportatoare de capital există aproape totdeauna posibilitatea de a obţine anumite „avantaje“, al căror caracter ne lămureşte specificul epocii capitalului financiar şi a monopolurilor. Iată, de pildă, ce scria revista berlineză „Die Bank“ în octombrie 1913:</p>', '<p><a id="p12"></a>„Pe piaţa financiară internaţională se joacă de câtva timp o comedie demnă de pana unui Aristofan. O serie întreagă de state străine, începând cu Spania şi terminând cu cele din Balcani, începând cu Rusia şi terminând cu Argentina, Brazilia şi China, adresează, făţiş sau pe ascuns, marilor pieţe financiare cereri de împrumut, uneori extrem de insistente. În momentul de faţă, situaţia pieţelor financiare nu este prea strălucită şi nici perspectivele politice nu sunt prea trandafirii. Dar nici una dintre pieţele financiare nu se încumetă să respingă vreo cerere de împrumut, deoarece se teme că vecinul i-o va lua înainte, va consimţi să acorde împrumutul şi în felul acesta îşi va asigura anumite contraservicii. Când se încheie asemenea tranzacţii internaţionale, creditorul se alege aproape totdeauna cu anumite foloase: o clauză avantajoasă într-un tratat comercial, o bază de aprovizionare cu cărbuni, construirea unui port, o concesiune grasă, o comandă de tunuri“. <a href="javascript:void(0);" id="n151">[151]</a></p>', '<p><a id="p13"></a>Capitalul financiar a creat epoca monopolurilor. Iar monopolurile aduc cu ele pretutindeni principiile lor: folosirea „legăturilor“ în scopul unei tranzacţii avantajoase ia locul concurenţei pe piaţa liberă. De obicei, împrumutul se acordă cu condiţia ca o parte din el să fie cheltuită pentru cumpărări de produse în ţara creditoare, în special armament, vapoare etc. În ultimele două decenii (1890—1910), Franţa a recurs foarte des la acest mijloc. Exportul de capital devine un mijloc pentru stimularea exportului de mărfuri. Tranzacţiile ce se încheie în asemenea cazuri între întreprinderile deosebit de mari sunt de aşa natură, încât — după expresia „eufemistică“ a lui Schilder <a href="javascript:void(0);" id="n152">[152]</a> — ele „se învecinează cu corupţia“. Krupp în Germania, Schneider în Franţa, Armstrong în Anglia sunt mostre de asemenea firme, strâns legate de marile bănci şi de guvern, care nu pot fi uşor „ocolite“ la contractarea unui împrumut.</p>', '<p><a id="p14"></a>Acordând împrumuturi Rusiei, Franţa „a strâns-o cu uşa“ la încheierea tratatului comercial din 16 septembrie 1905, asigurându-şi anumite concesii până în 1917; la fel a procedat ea şi la încheierea tratatului comercial din 19 august 1911 cu Japonia. Războiul vamal dintre Austria şi Serbia, care, cu o întrerupere de şapte luni, a durat din 1906 până în 1911, a fost provocat, în parte, de rivalitatea austro-franceză în domeniul livrării de material de război Serbiei. În ianuarie 1912, Paul Deschanel a declarat în parlament că în perioada 1908—1911 firmele franceze au livrat Serbiei material de război în valoare de 45.000.000 de franci.</p>', '<p><a id="p15"></a>Într-un raport al consulului Austro-Ungariei la São-Paulo (Brazilia) se spune: „construirea reţelei de căi ferate din Brazilia se efectuează în cea mai mare parte cu capitaluri franceze, belgiene, britanice şi germane; la încheierea operaţiilor financiare legate de construirea reţelei de căi ferate, aceste ţări îşi asigură dreptul de a livra materialele de construcţie necesare“.</p>', '<p><a id="p16"></a>În felul acesta capitalul financiar îşi întinde, în sensul literal al cuvântului, putem spune, plasa asupra tuturor ţărilor lumii. Un rol de seamă joacă aici băncile înfiinţate în colonii şi sucursalele lor. Imperialiştii germani privesc cu invidie la ţările coloniale „vechi“, care şi-au asigurat în această privinţă o situaţie deosebit de „bună“: în 1904 Anglia avea 50 de bănci coloniale cu 2.279 de sucursale (în 1910: 72 cu 5.449 de sucursale); Franţa — 20 cu 136 de sucursale; Olanda — 16 cu 68 de sucursale, pe când Germania n-avea „decât“ 13 bănci cu 70 de sucursale. <a href="javascript:void(0);" id="n153">[153]</a> Capitaliştii americani invidiază, la rândul lor, pe cei englezi şi germani: „în America de Sud — se plângeau ei în 1915 — 5 bănci germane au 40 de sucursale şi 5 engleze — 70 de sucursale... În ultimii 25 de ani, Anglia şi Germania au investit în Argentina, Brazilia şi Uruguay aproximativ 4 bilioane (miliarde) de dolari, şi datorită acestui fapt le revin 46% din comerţul acestor trei ţări. <a href="javascript:void(0);" id="n154">[154]</a></p>', '<p><a id="p17"></a>Ţările exportatoare de capital şi-au împărţit, în sensul figurat al cuvântului, lumea între ele. Dar capitalul financiar a dus şi la o împărţire <i>directă</i> a lumii.</p>'],
'idChr': '2.05.06text',
'title': 'IV. Exportul de capital',
'info': 'Imperialismul, stadiul cel mai înalt al capitalismului (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>V. Împărţirea lumii între uniunile capitaliştilor</h6>', '<p><a id="p1"></a>Uniunile monopoliste ale capitaliştilor — cartelurile, sindicatele şi trusturile — îşi împart, în primul rând, piaţa internă, acaparând mai mult sau mai puţin complet producţia ţării respective. Dar în condiţiile capitalismului piaţa internă este inevitabil legată de piaţa externă. Capitalismul a creat de mult o piaţă mondială. Şi, pe măsură ce creştea exportul de capital, iar „sferele de influenţă“ şi legăturile externe şi coloniale ale celor mai mari uniuni monopoliste se lărgeau, lucrurile evoluau „în mod firesc“ spre o înţelegere pe scară mondială între aceste uniuni, spre formarea de carteluri internaţionale.</p>', '<p><a id="p2"></a>Aceasta este o treaptă nouă în concentrarea pe scară mondială a capitalului şi a producţiei, o treaptă incomparabil mai înaltă decât cele precedente. Să vedem cum se formează acest supramonopol.</p>', '<p><a id="p3"></a>Industria electrotehnică este ramura industrială care ilustrează în chipul cel mai grăitor succesele cele mai recente ale tehnicii, dezvoltarea capitalismului la sfârşitul secolului al XIX-lea şi începutul celui de-al XX-lea. În gradul cel mai înalt s-a dezvoltat ea în două dintre cele mai avansate ţări capitaliste noi: în Statele Unite şi în Germania. În Germania, o influenţă deosebit de puternică asupra creşterii concentrării în această ramură a exercitat criza din 1900. Băncile, pe atunci deja destul de îngemănate cu industria, au accelerat şi au adâncit enorm în timpul acestei crize procesul de ruinare a întreprinderilor relativ mici şi înghiţirea lor de către cele mari. „Băncile — scrie Jeidels — au refuzat să acorde ajutorul lor tocmai întreprinderilor care aveau cea mai mare nevoie de el, provocând astfel mai întâi un avânt febril, iar apoi prăbuşirea inevitabilă a societăţilor care nu erau destul de strâns legate de ele“. <a href="javascript:void(0);" id="n155">[155]</a></p>', '<p><a id="p4"></a>Urmarea a fost că după 1900 procesul de concentrare a luat un ritm extrem de rapid. Înainte de 1900 existau în industria electrotehnică şapte sau opt „grupuri“, fiecare grup numărând câteva societăţi (în total erau 28), iar în spatele fiecărui grup se aflau între 2 şi 11 bănci. Pe la 1908—1912 toate aceste grupuri s-au contopit, formând două grupuri sau unul singur.</p>', '<table style="margin-left: auto; margin-right: auto;"><a id="p5"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p6"></a>Faimoasa A.E.G. (Societate generală de electricitate), care a luat naştere în felul acesta, controlează (prin sistemul „participaţiilor“) 175—200 de societăţi şi dispune de un capital total de aproximativ 1<sup>1</sup>/<sub>2</sub> <i>miliarde</i> de mărci.</p>', '<table style="margin-left: auto; margin-right: auto;"><a id="p7"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p8"></a>Şi iată că în 1907 trustul american şi cel german încheie un acord cu privire la împărţirea lumii. Concurenţa este înlăturată. G.E.C. „capătă“ Statele Unite şi Canada; trustului A.E.G. îi „revin“ Germania, Austria, Rusia, Olanda, Danemarca, Elveţia, Turcia şi Balcanii. Acorduri speciale — bineînţeles secrete — au fost încheiate cu privire la „societăţile-fiice“ care pătrund în noi ramuri industriale şi în ţări „noi“, formal încă neîmpărţite. Se stabileşte un schimb reciproc de invenţii şi experienţe. <a href="javascript:void(0);" id="n156">[156]</a></p>', '<p><a id="p9"></a>Se înţelege de la sine cât de îngreuiată este concurenţa cu acest trust mondial, de fapt unic, care dispune de un capital de câteva miliarde şi care are „sucursale“, reprezentanţe, agenţii, legături etc. în toate colţurile lumii. Dar împărţirea lumii între aceste două puternice trusturi nu exclude, fireşte, o <i>reîmpărţire</i>, dacă, datorită dezvoltării inegale, războaielor, crahurilor etc., se va produce o schimbare a raportului de forţe.</p>', '<p><a id="p10"></a>Un exemplu instructiv de încercare a unei astfel de reîmpărţiri, de luptă pentru reîmpărţire, ne oferă industria petrolului.</p>', '<p><a id="p11"></a>„Piaţa mondială a petrolului — scria Jeidels în 1905 — continuă să fie împărţită între două mari grupuri financiare: trustul american «Standard Oii Co.» al lui Rockefeller, de o parte, iar de altă parte «Rothschild» şi «Nobel», stăpânii petrolului rusesc din Baku. Ambele grupuri sunt strâns legate între ele, dar situaţia lor de monopol este în ultimii ani ameninţată de următorii cinci duşmani“: <a href="javascript:void(0);" id="n157">[157]</a> 1) secătuirea resurselor americane de petrol; 2) concurenţa firmei „Mantaşev“ din Baku; 3) resursele de petrol din Austria şi 4) din România; 5) resursele de petrol de peste ocean, şi îndeosebi cele din coloniile olandeze (extrem de bogatele firme „Samuel“ şi „Shell“, care au legături şi cu capitalul englez). Aceste din urmă trei grupuri de întreprinderi sunt legate de o serie de mari bănci germane, în frunte cu gigantica „Deutsche Bank“. Aceste bănci au dezvoltat în mod independent şi sistematic industria petrolului, de pildă în România, pentru a avea un punct de sprijin „propriu“. În 1907 suma capitalurilor străine investite în industria petrolieră română era evaluată la 185.000.000 de franci, din care 74.000.000 erau germane. <a href="javascript:void(0);" id="n158">[158]</a></p>', '<p><a id="p12"></a>A început o luptă care în literatura economică nu este calificată altfel decât ca o luptă pentru „împărţirea lumii“. Pe de o parte, „Standard Oil“ al lui Rockefeller, dorind să acapareze <i>totul</i>, a înfiinţat o „societate-fiică“ chiar în Olanda, cumpărând terenuri petrolifere în Indiile Olandeze şi urmărind să dea astfel o lovitură duşmanului său principal: trustul anglo-olandez „Shell“. Pe de altă parte, „Deutsche Bank“ şi celelalte bănci berlineze au căutat „să păstreze“ „pentru ele“ România şi s-o unească cu Rusia împotriva lui Rockefeller. Acesta din urmă dispunea de un capital incomparabil mai mare şi de o excelentă organizare a transportării petrolului şi a distribuirii lui la consumatori. Lupta trebuia să se soldeze şi s-a soldat în 1907 cu înfrângerea totală a grupului „Deutsche Bank“, căreia nu-i mai rămăsese decât una din două: ori să-şi lichideze cu pierderi de milioane „interesele petroliere“, ori să se supună. „Deutsche Bank“ a ales ultima alternativă şi a încheiat cu „Standard Oil“ o înţelegere extrem de dezavantajoasă pentru ea. Prin această înţelegere, „Deutsche Bank“ s-a angajat „să nu întreprindă nimic ce ar putea dăuna intereselor americane“, prevăzându-se însă totodată că această înţelegere îşi pierde valabilitatea în cazul când Germania ar introduce prin lege monopolul de stat asupra petrolului.</p>', '<p><a id="p13"></a>Şi acum începe „comedia petrolului“. Von Gwinner, unul dintre regii finanţei germane, director la „Deutsche Bank“, organizează, prin intermediul secretarului său particular Stauss, o campanie <i>pentru</i> introducerea monopolului petrolului. Întregul aparat uriaş al acestei mari bănci berlineze, toate vastele ei „legături“ sunt puse în mişcare, presa se întrece în proteste „patriotice“ împotriva „jugului“ trustului american, iar la 15 martie 1911 Reichstagul adoptă, aproape în unanimitate, o moţiune prin care guvernul este invitat să elaboreze un proiect de lege pentru introducerea monopolului petrolului. Guvernul s-a grăbit să-şi însuşească această idee „populară“, iar „Deutsche Bank“, care voia să păcălească pe partenerul său american şi să-şi îmbunătăţească situaţia printr-un monopol de stat, părea să iasă câştigătoare. Regii germani ai petrolului se şi bucurau la gândul că vor realiza profituri enorme, care nu vor fi mar prejos de cele ale fabricanţilor de zahăr din Rusia... Aici au intervenit însă unele fapte care au schimbat radical situaţia: în primul rând, marile bănci germane nu s-au putut înţelege asupra împărţirii prăzii, iar „Disconto-Gesellschaft“ a dezvăluit interesele hrăpăreţe ale grupului „Deutsche Bank“; în al doilea rând, guvernul a început să se teamă de urmările unei lupte împotriva lui Rockefeller, deoarece era foarte îndoielnic ca Germania să-şi poată procura fără el petrolul necesar (producţia de petrol a României nu este prea mare); în al treilea rând, între timp alocarea unui miliard de mărci s-a pus la ordinea zilei în bugetul pe 1913 pentru pregătirile de război ale Germaniei. Proiectul pentru înfiinţarea monopolului a fost amânat. „Standard Oil“ al lui Rockefeller a ieşit deocamdată învingător din luptă.</p>', '<p><a id="p14"></a>Revista berlineză „Die Bank“ scria în legătură cu aceasta că Germania ar putea să lupte cu „Standard Oil“ numai dacă ar introduce monopolul energiei electrice şi dacă ar transforma forţa hidraulică în energie electrică ieftină. Dar, adăuga revista, „monopolul energiei electrice va veni atunci când producătorii vor avea nevoie de el, şi anume atunci când industria producătoare de energie electrică se va afla în pragul unui nou mare crah şi când giganticele şi extrem de costisitoarele uzine electrice pe care le construiesc acum pretutindeni «concernele» particulare din industria energiei electrice şi pentru care aceste «concerne» obţin de pe acum monopoluri parţiale din partea unor oraşe, state etc. nu vor mai fi în stare să lucreze cu profit. Atunci va trebui să se recurgă la forţa hidraulică; dar transformarea ei în energie electrică ieftină nu va putea fi efectuată pe socoteala statului, ci va trebui să fie cedată tot unui «monopol particular controlat de stat», pentru că industria particulară a şi încheiat un şir de contracte, stipulându-şi mari despăgubiri... Aşa a fost cu monopolul potasiului, aşa stau lucrurile cu monopolul petrolului, aşa va fi şi cu monopolul energiei electrice. Ar fi timpul ca socialiştii noştri de stat, care se lasă orbiţi de un principiu frumos, să înţeleagă, în sfârşit, că în Germania monopolurile n-au urmărit niciodată şi n-au avut niciodată drept rezultat să aducă vreun avantaj consumatorilor sau cel puţin să lase statului o parte din profitul de întreprinzător, ci au servit numai la asanarea, pe socoteala statului, a industriei particulare ajunse în pragul falimentului“. <a href="javascript:void(0);" id="n159">[159]</a></p>', '<p><a id="p15"></a>Iată ce mărturisiri preţioase sunt nevoiţi să facă economiştii burghezi germani. Vedem aici limpede că în epoca capitalului financiar monopolurile particulare şi cele de stat se împletesc laolaltă, că atât unele cât şi celelalte nu sunt în realitate decât verigi în lanţul luptei imperialiste dintre marii monopolişti pentru împărţirea lumii.</p>', '<table style="margin-left: auto; margin-right: auto;"><a id="p16"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p17"></a>Unii autori burghezi (iar în tabăra lor se află acum şi K. Kautsky, care şi-a trădat definitiv poziţia marxistă pe care se situa, bunăoară, în 1909) au exprimat părerea că cartelurile internaţionale, fiind una dintre cele mai pregnante forme de manifestare a internaţionalizării capitalului, fac posibilă speranţa că în condiţiile capitalismului va putea fi menţinută pacea între popoare. Din punct de vedere teoretic, această părere este o inepţie pură, iar din punct de vedere practic — un sofism, o metodă necinstită de a apăra oportunismul de cea mai rea speţă. Cartelurile internaţionale arată în ce măsură au crescut acum monopolurile capitaliste şi care este <i>obiectivul real</i> al luptei dintre uniunile capitaliştilor. Această din urmă împrejurare este cea mai importantă dintre toate; numai ea ne lămureşte sensul istoric-economic al evenimentelor, căci <i>forma</i> luptei se poate schimba şi se schimbă necontenit în funcţie de diferite cauze relativ particulare şi vremelnice, dar <i>fondul</i> luptei, <i>conţinutul</i> ei de clasă, <i>nu se poate</i> schimba în nici un caz atâta timp cât există clase. Se înţelege că este în interesul burgheziei, al celei germane, de pildă, de partea căreia a trecut în fond Kautsky în consideraţiile sale teoretice (despre aceasta vom mai avea prilejul să vorbim în cele ce urmează), să estompeze <i>conţinutul</i> luptei economice contemporane (împărţirea lumii) şi să scoată în evidenţă când una, când alta dintre <i>formele</i> acestei lupte. De aceeaşi greşeală se face vinovat şi Kautsky. Este vorba, desigur, nu de burghezia germană, ci de cea mondială. Capitaliştii îşi împart între ei lumea nu dintr-o răutate deosebită a lor, ci pentru că gradul de concentrare atins îi sileşte să pornească pe această cale în scopul de a obţine profit; şi ei o împart corespunzător „cu capitalul“, „cu forţa“ — alt mod de împărţire nu poate exista în sistemul producţiei de mărfuri şi al capitalismului. Raportul de forţe se schimba însă în funcţie de dezvoltarea economică şi politică; pentru a înţelege ceea ce se petrece în jurul nostru, trebuie să ştim ce anume probleme se rezolvă prin schimbările raportului de forţe, iar întrebarea dacă aceste schimbări sunt „pur“ economice sau <i>extra</i>economice (militare, de pildă) n-are decât o importanţă secundară şi nu poate schimba câtuşi de puţin concepţiile fundamentale asupra epocii contemporane a capitalismului. A substitui problemei <i>conţinutului</i> luptei şi al înţelegerilor dintre uniunile capitaliştilor pe aceea a formei acestei lupte şi a acestor înţelegeri (formă care azi e paşnică, mâine nepaşnică şi poimâine iarăşi nepaşnică) înseamnă a te preta la sofisticării.</p>', '<p><a id="p18"></a>Epoca capitalismului contemporan ne arată că între uniunile capitaliştilor se statornicesc anumite relaţii <i>pe terenul</i> împărţirii economice a lumii, iar alături de aceasta şi în legătură cu aceasta între uniunile politice, între state, se statornicesc anumite relaţii pe terenul împărţirii teritoriale a lumii, pe terenul luptei pentru colonii, al „luptei pentru spaţiu economic“.</p>'],
'idChr': '2.05.07text',
'title': 'V. Împărţirea lumii între uniunile capitaliştilor',
'info': 'Imperialismul, stadiul cel mai înalt al capitalismului (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>VI. Împărţirea lumii între marile puteri</h6>', '<p><a id="p1"></a>În lucrarea sa „Dezvoltarea teritorială a coloniilor europene“, <a href="javascript:void(0);" id="n160">[160]</a> geograful A. Supan face următorul bilanţ sumar al acestei dezvoltări la sfârşitul secolului al XIX-lea:</p>', '<img alt="2.04.08.01" class="auto" src="./Images/2.04.08.01.png" width="70%"/><a id="p2"></a>', '<p><a id="p3"></a>„Trăsătura caracteristică a acestei perioade — încheie el — este deci împărţirea Africii şi a Polineziei“. Deoarece în Asia şi în America nu există teritorii neocupate, adică teritorii care să nu aparţină nici unui stat, concluzia lui Supan trebuie lărgită, spunându-se că trăsătura caracteristică a perioadei în cauză este împărţirea definitivă a globului, definitivă nu în sensul că n-ar mai fi cu putinţă o <i>reîmpărţire</i> — dimpotrivă, reîmpărţirile sunt posibile şi inevitabile —, ci în sensul că politica colonialistă a ţărilor capitaliste <i>a încheiat</i> acapararea teritoriilor neocupate de pe planeta noastră. Pentru prima oară lumea se prezintă ca o lume deja împărţită, aşa încât de aici încolo pot avea loc <i>numai</i> reîmpărţiri, adică trecerea de la un „stăpân“ la altul, şi nu trecerea de la situaţia de teritorii fără stăpân la cea de teritorii cu „stăpân“.</p>', '<p><a id="p4"></a>Trecem, aşadar, printr-o epocă specifică a politicii colonialiste mondiale, epocă care este în modul cel mai strâns legată de „treapta cea mai nouă a dezvoltării capitalismului“, de capitalul financiar. De aceea trebuie să ne oprim mai amănunţit, înainte de toate, asupra datelor faptice, pentru a lămuri cât mai precis atât deosebirea dintre epoca actuală şi cele precedente, cât şi starea de lucruri din momentul de faţă. În primul rând se pun aici următoarele două întrebări concrete: se observă oare o intensificare a politicii colonialiste, o ascuţire a luptei pentru colonii tocmai în epoca capitalului financiar şi cum anume este împărţită lumea în această privinţă în momentul de faţă?</p>', '<p><a id="p5"></a>În cartea sa consacrată istoriei colonizării, <a href="javascript:void(0);" id="n161">[161]</a> autorul american Morris încearcă să totalizeze datele referitoare la întinderea posesiunilor coloniale ale Angliei, Franţei şi Germaniei în diferite perioade ale secolului al XIX-lea. Iată, pe scurt, rezultatele obţinute de el:</p>', '<img alt="2.04.08.02" class="auto" src="./Images/2.04.08.02.png" width="70%"/><a id="p6"></a>', '<p><a id="p7"></a>Cuceririle coloniale ale Angliei au luat o amploare deosebit de mare în perioada 1860—1880 şi au avut şi în ultimele două decenii ale secolului trecut o amploare considerabilă. Cuceririle coloniale ale Franţei şi Germaniei au avut loc tocmai în aceste două decenii. Am văzut mai sus că limita dezvoltării capitalismului premonopolist, în care predomina libera concurenţă, a fost atinsă în anii 1860—1870. Acum vedem că <i>tocmai după această perioadă</i> iau un mare „avânt“ cuceririle coloniale şi devine extrem de ascuţită lupta pentru împărţirea teritorială a lumii. Este, prin urmare, neîndoielnic că trecerea capitalismului la stadiul capitalismului monopolist, la capitalul financiar, este <i>legată</i> de o ascuţire a luptei pentru împărţirea lumii.</p>', '<p><a id="p8"></a>În lucrarea sa cu privire la imperialism, Hobson arată că anii 1884—1900 reprezintă o perioadă de intensă „expansiune“ (extindere teritorială) a principalelor state europene. Potrivit calculelor lui, în această perioadă, Anglia a dobândit 3.700.000 de mile pătrate cu o populaţie de 57.000.000; Franţa — 3.600.000 de mile pătrate cu o populaţie de 36.500.000; Germania — 1.000.000 de mile pătrate cu o populaţie de 14.700.000; Belgia — 900.000 de mile pătrate cu o populaţie de 30.000.000; Portugalia — 800.000 de mile pătrate cu o populaţie de 9.000.000. Goana după colonii a tuturor statelor capitaliste la sfârşitul secolului al XIX-lea, şi mai ales după 1880, este un fapt îndeobşte cunoscut în istoria diplomaţiei şi a politicii externe.</p>', '<p><a id="p9"></a>În perioada de maximă înflorire a liberei concurenţe în Anglia, în anii 1840—1860, liderii politici burghezi din această ţară erau <i>împotriva</i> politicii colonialiste şi considerau că eliberarea coloniilor, despărţirea lor completă de Anglia este ceva inevitabil şi folositor. Într-un articol despre „imperialismul englez contemporan“, apărut în 1898, M. Beer arată că în 1852 un om de stat englez ca Disraeli, în genere atât de înclinat spre imperialism, spunea: „Coloniile sunt nişte pietre de moară pe grumazul nostru“, iar la sfârşitul secolului al XIX-lea eroii zilei erau în Anglia Cecil Rhodes şi Joseph Chamberlain, care propovăduiau făţiş imperialismul şi promovau cu maximum de cinism o politică imperialistă!</p>', '<p><a id="p10"></a>Nu este lipsit de interes faptul că încă pe atunci aceşti lideri politici ai burgheziei engleze vedeau clar legătura dintre rădăcinile, ca să zicem aşa, pur economice şi cele sociale-politice ale imperialismului contemporan. Chamberlain propovăduia imperialismul ca „o politică realistă, înţeleaptă şi economicoasă“, atrăgând atenţia în special asupra concurenţei pe care o întâmpină astăzi Anglia pe piaţa mondială din partea Germaniei, Americii şi Belgiei. Salvarea este în monopol — spuneau capitaliştii, înfiinţând carteluri, sindicate şi trusturi. Salvarea este în monopol — le ţineau isonul liderii politici ai burgheziei, grăbindu-se să pună mâna pe regiunile încă neîmpărţite ale lumii. Iar Cecil Rhodes, după cum relatează prietenul său intim, ziaristul Stead, i-a împărtăşit în 1895 următoarele reflecţii în legătură cu ideile sale imperialiste: „Am fost ieri în East End (cartier muncitoresc) şi am asistat la o întrunire a şomerilor. Când, după cuvântările sălbatice pe care le-am auzit acolo şi care nu erau decât strigătul deznădăjduit al unor oameni care cereau: pâine, pâine!, veneam spre casă şi mă gândeam la cele văzute, m-am convins şi mai mult de însemnătatea imperialismului... Ideea mea cea mai scumpă este rezolvarea problemei sociale, şi anume: pentru a salva de la un război civil ucigător cele 40.000.000 de locuitori ai Regatului Unit, noi, promotorii politicii coloniale, trebuie să punem stăpânire pe noi teritorii pentru plasarea prisosului de populaţie, pentru dobândirea unor noi pieţe de desfacere a mărfurilor produse în fabrici şi în mine. Imperiul, asta am spus-o întotdeauna, este o chestiune de stomac. Dacă vreţi să evitaţi un război civil, trebuie să deveniţi imperialişti“.</p>', '<p><a id="p11"></a>Aşa vorbea în 1895 milionarul Cecil Rhodes, acest rege al finanţei şi principalul vinovat de izbucnirea războiului anglo-bur; la drept vorbind însă, pledoaria sa preimperialistă e numai cam grosolană, cinică, dar în fond nu se deosebeşte de „teoria“ domnilor Maslov, Südekum, Potresov, David, de cea a întemeietorului marxismului rus etc. etc. Cecil Rhodes a fost un social-şovinist ceva mai cinstit...</p>', '<p><a id="p12"></a>Pentru a înfăţişa un tablou cât mai exact al împărţirii teritoriale a lumii şi al schimbărilor intervenite în această privinţă în ultimele decenii, ne vom folosi de datele sintetizate de Supan în sus-citata sa lucrare cu privire la posesiunile coloniale ale tuturor statelor din lume. Supan ia anii 1876 şi 1900; noi vom lua anul 1876 — care este foarte fericit ales, căci tocmai în acel timp poate fi socotită în linii generale încheiată dezvoltarea capitalismului vest-european în stadiul lui premonopolist — şi anul 1914, înlocuind cifrele lui Supan cu date mai noi, luate din „Tabelele geografice-statistice“ ale lui Hübner. Supan ia numai coloniile; noi socotim că, pentru a putea înfăţişa un tablou atotcuprinzător al împărţirii lumii, este util să adăugăm date sumare cu privire la ţările neocoloniale şi la semicolonii, printre care se numără Persia, China şi Turcia: prima din aceste ţări a şi devenit aproape în întregime o colonie, iar a doua şi a treia sunt pe cale de a deveni colonii.</p>', '<p><a id="p13"></a>Obţinem astfel următoarele rezultate :</p>', '<img alt="2.04.08.03" class="auto" src="./Images/2.04.08.03.png" width="70%"/><a id="p14"></a>', '<p><a id="p15"></a>Vedem aici cât se poate de clar în ce măsură a fost „încheiată“ împărţirea lumii la hotarul dintre secolul al XIX-lea şi al XX-lea. După 1876, posesiunile coloniale s-au extins în proporţii uriaşe: mai mult decât o dată şi jumătate, de la 40.000.000 la 65.000.000 km<sup>2</sup> la cele şase mari puteri; creşterea e de 25.000.000 km<sup>2</sup>, o dată şi jumătate mai mult decât suprafaţa metropolelor (16.500.000 km<sup>2</sup>), în 1876 trei din aceste mari puteri nu aveau deloc colonii, iar a patra, Franţa, aproape că nu avea. În 1914 aceste patru mari puteri stăpâneau colonii cu o suprafaţă de 14.100.000 km<sup>2</sup>, adică aproximativ o dată şi jumătate mai mult decât suprafaţa Europei, cu o populaţie de aproape 100.000.000 de locuitori. Inegalitatea extinderii posesiunilor coloniale este foarte mare. Comparând, de pildă, Franţa, Germania şi Japonia, care nu prezintă prea mari deosebiri în ceea ce priveşte suprafaţa teritoriului şi numărul de locuitori, constatăm că prima din aceste ţări a dobândit aproape de trei ori mai multe colonii (ca suprafaţă) decât a doua şi a treia luate la un loc. Dar şi în ceea ce priveşte proporţiile capitalului financiar, Franţa era la începutul acestei perioade de câteva ori mai bogată, poate, decât Germania şi Japonia luate la un loc. Mărimea posesiunilor coloniale este influenţată nu numai de condiţiile pur economice, ci şi, pe baza lor, de condiţiile geografice etc. Oricât de accentuată a fost în ultimele decenii nivelarea lumii, egalizarea condiţiilor economice şi de trai în diferite ţări sub presiunea marii industrii, a schimbului şi a capitalului financiar, totuşi deosebirea este încă considerabilă, şi printre cele şase ţări amintite găsim, pe de o parte, ţări capitaliste tinere, care au progresat neobişnuit de repede (America, Germania, Japonia), pe de altă parte ţări de veche dezvoltare capitalistă (Franţa şi Anglia), care au progresat în ultimul timp mult mai lent decât cele precedente, precum şi o ţară, cea mai înapoiată din punct de vedere economic (Rusia), unde imperialismul capitalist contemporan este prins, ca să zicem aşa, într-o extrem de deasă reţea de relaţii precapitaliste.</p>', '<p><a id="p16"></a>Alături de posesiunile coloniale ale marilor puteri am pus micile colonii ale statelor mici, colonii care constituie, ca să zicem aşa, obiectul imediat al unei eventuale şi probabile „reîmpărţiri“ a coloniilor. Aceste state mici îşi păstrează coloniile, în cea mai mare parte, numai mulţumită faptului că statele mari au interese opuse, că între ele există fricţiuni etc., care le împiedică să se înţeleagă asupra împărţirii prăzii. Cât priveşte statele „semicoloniale“, ele oferă un exemplu de forme tranzitorii care se întâlnesc în toate domeniile naturii şi ale societăţii. Capitalul financiar reprezintă o forţă atât de imensă, se poate spune, decisivă în toate relaţiile economice şi în toate relaţiile internaţionale, încât este în stare să-şi subordoneze — şi-şi subordonează efectiv — până şi state care se bucură de cea mai deplină independenţă politică; vom vedea îndată exemple în acest sens. Dar este de la sine înţeles că mult mai „comodă“ şi mult mai avantajoasă pentru capitalul financiar este <i>acea</i> subordonare care este legată de pierderea independenţei politice a ţărilor şi popoarelor subordonate. Ţările semicoloniale sunt caracteristice în această privinţă ca formă „intermediară“. E de la sine înţeles că lupta în jurul acestor ţări semidependente trebuia să se ascută în mod deosebit în epoca capitalului financiar, când restul lumii este deja împărţit.</p>', '<p><a id="p17"></a>Politica colonialistă şi imperialismul au existat şi înaintea stadiului contemporan al capitalismului şi chiar înaintea capitalismului. Roma, bazată pe sclavaj, ducea o politică colonialistă şi practica imperialismul. Dar consideraţiile „generale“ pe tema imperialismului, care dau uitării sau pun pe planul al doilea deosebirea fundamentală dintre formaţiunile social-economice, devin inevitabil banalităţi deşarte sau fanfaronadă goală, de felul comparaţiei dintre „marea Romă şi marea Britanie“. Până şi politica colonialistă capitalistă din stadiile <i>precedente</i> ale capitalismului se deosebeşte în mod esenţial de politica colonialistă a capitalului financiar.</p>', '<p><a id="p18"></a>Particularitatea esenţială a capitalismului contemporan este dominaţia uniunilor monopoliste ale marilor întreprinzători. Monopolurile de acest fel sunt deosebit de trainice atunci când <i>toate</i> sursele de materii prime sunt concentrate într-o singură mână, şi am văzut de câtă perseverenţă dau dovadă uniunile internaţionale ale capitaliştilor în eforturile lor de a smulge din mâinile rivalului orice posibilitate de concurenţă, de a acapara, de pildă, zăcămintele de minereu de fier sau zăcămintele de petrol etc. Numai posedarea coloniei oferă garanţia deplină a succesului monopolului împotriva oricăror surprize în lupta cu rivalul, inclusiv în cazul când acesta din urmă s-ar gândi să se apere introducând prin lege monopolul de stat. Cu cât mai înalt e gradul de dezvoltare a capitalismului, cu cât mai simţită se face lipsa de materii prime, cu cât mai ascuţite sunt concurenţa şi goana după izvoare de materii prime în lumea întreagă, cu atât mai înverşunată este lupta pentru dobândirea de colonii.</p>', '<p><a id="p19"></a>„Se poate face chiar afirmaţia — scrie Schilder —, care unora le va părea, poate, paradoxală, că într-un viitor mai mult sau mai puţin apropiat creşterea populaţiei orăşeneşti şi industriale ar putea să fie frânată mai curând de lipsa de materii prime pentru industrie decât de o lipsă de produse alimentare“. Aşa, de pildă, devine tot mai acută lipsa lemnului, care se scumpeşte mereu, lipsa de piele, de materii prime pentru industria textilă. „Uniunile industriaşilor încearcă să creeze un echilibru între agricultură şi industrie pe scara întregii economii mondiale; drept exemplu ar putea fi citate uniunea internaţională a asociaţiilor filaturilor de bumbac din principalele state industriale, înfiinţată în 1904, şi uniunea europeană a asociaţiilor filaturilor de in, organizată după acelaşi model în 1910“.</p>', '<p><a id="p20"></a>Reformiştii burghezi, şi printre ei îndeosebi kautskiştii de azi, caută, desigur, să diminueze importanţa acestor fapte, afirmând că materiile prime „s-ar putea“ procura pe piaţa liberă fără „costisitoarea şi primejdioasa“ politică colonialistă, că oferta de materii prime „ar putea“ fi enorm sporită printr-o „simplă“ îmbunătăţire a condiţiilor agriculturii în general. Dar aceste afirmaţii se transformă într-o apologie a imperialismului, într-o încercare de a-l prezenta într-o lumină favorabilă, pentru că la baza lor se află ignorarea principalei particularităţi a capitalismului contemporan: monopolurile. Piaţa liberă devine tot mai mult de domeniul trecutului, sindicatele şi trusturile monopoliste o restrâng zi de zi, iar „simpla“ îmbunătăţire a condiţiilor agriculturii se reduce la o îmbunătăţire a situaţiei maselor, la o mărire a salariilor şi micşorare a profitului. Unde oare, în afară de închipuirea mieroşilor reformişti, există trusturi care să se îngrijească de situaţia maselor, în loc să tindă spre cucerirea de colonii?</p>', '<p><a id="p21"></a>Pentru capitalul financiar au importanţă nu numai izvoarele de materii prime deja descoperite, ci şi cele eventuale, căci în zilele noastre tehnica se dezvoltă cu o repeziciune nemaipomenită, iar pământuri care azi nu pot fi valorificate ar putea fi puse în valoare mâine dacă vor fi găsite noi metode (şi pentru aşa ceva o mare bancă poate să organizeze o expediţie specială de ingineri, agronomi etc.), dacă vor fi făcute mari investiţii de capital. Acelaşi lucru se poate spune şi despre prospectarea bogăţiilor minerale, despre noi metode de prelucrare şi de valorificare a unora sau altora dintre materiile prime etc. etc. De aici tendinţa inevitabilă a capitalului financiar de a-şi lărgi teritoriul economic şi chiar teritoriul în general. Aşa cum trusturile îşi capitalizează bunurile printr-o evaluare făcută la preţuri de două-trei ori mai mari decât cele reale, scontând profiturile „posibile“ în viitor (şi nu în prezent), scontând rezultatele viitoare ale monopolului, tot aşa şi capitalul financiar în general tinde să acapareze cât mai multe pământuri de orice fel, indiferent de locul unde s-ar afla şi de mijloacele care trebuie folosite în acest scop, scontând eventualele izvoare de materii prime şi temându-se să nu rămână în urmă în lupta acerbă pentru ultimele bucăţi neîmpărţite încă ale lumii sau pentru reîmpărţirea celor deja împărţite.</p>', '<p><a id="p22"></a>Capitaliştii englezi caută în fel şi chip să dezvolte producţia bumbacului în colonia <i>lor</i> Egipt: în 1904, din cele 2.300.000 ha de pământ cultivabil din această ţară, 600.000, adică mai mult de un sfert, erau cultivate cu bumbac. Ruşii fac la fel în colonia <i>lor</i> Turkestan, pentru că în felul acesta îşi pot bate mai uşor concurenţii din străinătate, pot ajunge mai uşor la monopolizarea izvoarelor de materie primă, la crearea unui trust textil mai economicos şi mai rentabil, cu o producţie „combinată“, în care <i>toate</i> fazele producţiei şi prelucrării bumbacului să fie concentrate în aceleaşi mâini.</p>', '<p><a id="p23"></a>Interesele exportului de capital generează şi ele tendinţa spre cucerirea de colonii, căci pe piaţa colonială este mai uşor (iar uneori numai acolo este posibil) să uzezi de căi monopoliste pentru înlăturarea concurentului, pentru asigurarea livrărilor, pentru consolidarea „legăturilor“ corespunzătoare etc.</p>', '<p><a id="p24"></a>Suprastructura extraeconomică ce se înalţă pe baza capitalului financiar, politica acestuia din urmă, ideologia lui accentuează tendinţa spre cuceriri coloniale. „Capitalul financiar nu vrea libertate, ci dominaţie“, spune, pe bună dreptate, Hilferding. Iar un autor burghez francez, dezvoltând şi completând parcă sus-citatele idei ale lui Cecil Rhodes, scrie că la cauzele economice ale politicii colonialiste contemporane trebuie adăugate şi cauze sociale: „Ca urmare a faptului că viaţa devine o problemă tot mai complicată, ca urmare a greutăţilor care apasă nu numai asupra maselor muncitoreşti, ci şi asupra claselor mijlocii, în toate ţările cu o civilizaţie mai veche se acumulează «multă nerăbdare, întărâtare şi ură, care ameninţă liniştea publică; energiilor scoase dintr-un anumit făgaş de clasă trebuie să li se găsească o întrebuinţare, să li se dea de lucru în afara ţării respective, spre a se evita o explozie înăuntrul ei»“. <a href="javascript:void(0);" id="n162">[162]</a></p>', '<p><a id="p25"></a>Când vorbim de politica colonialistă din epoca imperialismului capitalist, trebuie să remarcăm că capitalul financiar şi politica internaţională corespunzătoare intereselor lui, care se reduce la lupta dintre marile puteri pentru împărţirea economică şi politică a lumii, creează o serie întreagă de forme intermediare de dependenţă de stat. Tipice pentru această epocă sunt nu numai cele două grupuri principale de ţări, şi anume ţările posesoare de colonii şi coloniile, ci şi variatele forme de ţări dependente, care, din punct de vedere politic, formal, sunt independente, dar care în realitate sunt prinse într-o reţea de legături de dependenţă financiară şi diplomatică. Despre una din aceste forme — semicoloniile — am vorbit mai înainte. Exemplul unei alte forme ni-l oferă Argentina, de pildă.</p>', '<p><a id="p26"></a>„America de Sud, şi îndeosebi Argentina — scrie Schulze-Gaevernitz în lucrarea sa consacrată imperialismului britanic —, este sub raport financiar atât de dependentă de Londra, încât o putem numi aproape o colonie comercială engleză“. Capitalurile investite de Anglia în Argentina sunt evaluate de Schilder, pe baza rapoartelor din 1909 ale consulului Austro-Ungariei la Buenos Aires, la suma de 8 <sup>3</sup>/<sub>4</sub> miliarde de franci. Ne putem uşor închipui ce legături strânse se stabilesc în virtutea acestui fapt între capitalul financiar englez — şi „prietena“ lui credincioasă, diplomaţia engleză —, de o parte, şi burghezia Argentinei, cercurile conducătoare ale întregii ei vieţi economice şi politice, de altă parte.</p>', '<p><a id="p27"></a>O formă oarecum diferită de dependenţă financiară şi diplomatică, în condiţii de independenţă politică, este aceea pe care ne-o oferă exemplul Portugaliei. Portugalia este un stat independent, suveran, dar în fapt ea se află de mai bine de 200 de ani, încă de pe vremea războiului pentru succesiunea spaniolă (1701—1714), sub protectoratul Angliei. Anglia a apărat Portugalia şi coloniile acesteia pentru a-şi întări propriile ei poziţii în lupta cu adversarii săi — Spania şi Franţa. Ea a obţinut în schimb avantaje comerciale, condiţii mai bune pentru exportul de mărfuri şi, mai ales, pentru exportul de capital în Portugalia şi în coloniile ei, a căpătat posibilitatea de a se folosi de porturile şi de insulele portugheze, de cablurile telegrafice portugheze etc. etc. Asemenea relaţii între diferite state mari şi mici au existat întotdeauna, dar în epoca imperialismului capitalist ele devin un sistem general, fac parte integrantă din ansamblul relaţiilor de „împărţire a lumii“, se transformă în verigi ale lanţului de operaţii ale capitalului financiar mondial.</p>', '<p><a id="p28"></a>Pentru a încheia cu problema împărţirii lumii, trebuie să mai menţionăm următoarele. Nu numai literatura americană de după războiul spaniolo-american şi cea engleză de după războiul anglo-bur au pus această problemă cât se poate de deschis şi în termeni cât se poate de precişi la sfârşitul secolului al XIX-lea şi la începutul secolului al XX-lea; nu numai literatura germană, care a urmărit mai „geloasă“ ca oricare alta succesele „imperialismului britanic“, a cercetat sistematic acest fenomen. Şi în literatura burgheză franceză, această problemă a fost pusă într-un cadru destul de larg şi în termeni destul de precişi, în limitele îngăduite de punctul de vedere burghez. Ne referim la istoricul Driault, care, în cartea sa „Problemele politice şi sociale de la sfârşitul secolului al XIX-lea“, în capitolul „Marile puteri şi împărţirea lumii“, scrie următoarele: „În anii din urmă, toate teritoriile libere de pe glob, cu excepţia Chinei, au fost ocupate de puterile europene şi de America de Nord. Pe acest teren s-au şi produs câteva conflicte şi deplasări de influenţă, care prevestesc zguduiri mai cumplite într-un viitor apropiat. Căci naţiunile trebuie să se grăbească: cine nu s-a asigurat la timp riscă să nu-şi capete niciodată partea şi să nu poată participa la acea vastă exploatare a globului pământesc care va fi unul dintre faptele esenţiale ale secolului următor (adică al XX-lea). De aceea Europa şi America au fost cuprinse în ultimul timp de febra expansiunilor coloniale, de febra «imperialismului», care este cea mai remarcabilă trăsătură caracteristică a sfârşitului secolului al XIX-lea“. Şi autorul adăuga: „În această împărţire a lumii, în această goană turbată după comorile şi marile pieţe ale globului, forţa relativă a imperiilor întemeiate în secolul acesta, al XIX-lea, se află în totală disproporţie cu locul pe care-l ocupă în Europa naţiunile care le-au întemeiat. Puterile care predomină în Europa şi care hotărăsc destinele ei <i>nu</i> sunt în aceeaşi măsură preponderente în lumea întreagă. Şi cum forţa colonială, speranţa de a dobândi bogăţii încă neevaluate se va repercuta evident asupra forţei relative a puterilor europene, problema colonială — «imperialismul», dacă vreţi —, care a şi modificat condiţiile politice din Europa însăşi, le va modifica din ce în ce mai mult“.</p>'],
'idChr': '2.05.08text',
'title': 'VI. Împărţirea lumii între marile puteri',
'info': 'Imperialismul, stadiul cel mai înalt al capitalismului (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>VII. Imperialismul, stadiu deosebit al capitalismului</h6>', '<p><a id="p1"></a>Trebuie să încercăm acum să facem o sinteză a celor spuse mai sus despre imperialism şi să tragem anumite concluzii. Imperialismul a apărut ca o dezvoltare şi continuare directă a însuşirilor esenţiale ale capitalismului în general. Dar capitalismul a devenit imperialism capitalist numai pe o anumită treaptă, foarte înaltă, a dezvoltării lui, atunci când unele însuşiri esenţiale ale capitalismului au început să se transforme în contrarul lor, când pe toată linia s-au format şi au ieşit la iveală trăsăturile unei epoci de tranziţie de la capitalism la o formaţiune social-economică superioară. Din punct de vedere economic, esenţial în acest proces este faptul că libera concurenţă capitalistă este înlocuită cu monopolurile capitaliste. Libera concurenţă este însuşirea esenţială a capitalismului şi a producţiei de mărfuri în general; monopolul este antipodul liberei concurenţe, dar aceasta din urmă a început să se transforme sub ochii noştri în monopol, creând marea producţie, înlăturând mica producţie, înlocuind-o pe cea dintâi printr-o producţie şi mai mare, ducând concentrarea producţiei şi a capitalului până la un punct în care ea a început să genereze şi generează monopolul: carteluri, sindicate, trusturi, precum şi capitalul, care se contopeşte cu acestea din urmă, al unei duzini de bănci operând cu miliarde. În acelaşi timp, monopolurile, generate de libera concurenţă, nu o înlătură pe aceasta, ci există deasupra ei şi alături de ea, creând astfel o serie de contradicţii, fricţiuni şi conflicte deosebit de ascuţite. Monopolul este trecerea de la capitalism la un sistem superior.</p>', '<p><a id="p2"></a>Dacă ar fi necesar să se dea imperialismului o definiţie cât se poate de scurtă, ar trebui să se spună că imperialismul este stadiul monopolist al capitalismului. O asemenea definiţie ar cuprinde principalul, căci, pe de o parte, capitalul financiar este capitalul bancar al câtorva bănci monopoliste foarte mari contopit cu capitalul uniunilor monopoliste de industriaşi, iar pe de altă parte împărţirea lumii înseamnă trecerea de la o politică colonialistă care se extinde nestânjenit asupra unor regiuni neocupate încă de nici un stat capitalist la o politică colonialistă de stăpânire exclusivă a teritoriilor globului împărţit în întregime.</p>', '<p><a id="p3"></a>Dar, deşi comode, pentru că rezumă principalul, definiţiile prea scurte sunt totuşi insuficiente din moment ce din ele trebuie să deducem în mod special trăsături cât se poate de esenţiale ale fenomenului care se cere definit. De aceea, fără a uita semnificaţia convenţională şi relativă a tuturor definiţiilor în general, care nu pot îmbrăţişa niciodată legăturile multilaterale ale unui fenomen în dezvoltarea sa deplină, trebuie să dăm imperialismului o definiţie care să cuprindă următoarele cinci trăsături esenţiale: 1) concentrarea producţiei şi a capitalului, concentrare care a atins o treaptă de dezvoltare atât de înaltă, încât a creat monopolurile, care au un rol hotărâtor în viaţa economică; 2) contopirea capitalului bancar cu cel industrial şi formarea, pe baza acestui „capital financiar“, a unei oligarhii financiare; 3) exportul de capital, spre deosebire de exportul de mărfuri, capătă o însemnătate deosebit de mare; 4) se formează uniuni monopoliste internaţionale ale capitaliştilor, care împart între ele lumea, şi 5) împărţirea teritorială a globului pământesc între cele mai mari puteri capitaliste a luat sfârşit. Imperialismul este capitalismul ajuns în stadiul de dezvoltare în care s-a statornicit dominaţia monopolurilor şi a capitalului financiar, a căpătat o însemnătate deosebit de mare exportul de capital, a început împărţirea lumii între trusturile internaţionale şi a luat sfârşit împărţirea întregului teritoriu al globului între cele mai mari ţări capitaliste.</p>', '<p><a id="p4"></a>Mai încolo vom vedea cum poate şi cum trebuie să fie definit altfel imperialismul, dacă avem în vedere nu numai noţiunile pur economice fundamentale (la care se limitează definiţia de mai sus), ci şi locul istoric al acestui stadiu al capitalismului în raport cu capitalismul în general, sau raportul dintre imperialism şi cele două curente principale din mişcarea muncitorească. Aici însă trebuie să subliniem că, în accepţia arătată, imperialismul reprezintă, fără îndoială, un stadiu deosebit al dezvoltării capitalismului. Pentru a da cititorului posibilitatea de a-şi face o idee cât mai fundamentată despre imperialism, am căutat cu tot dinadinsul să cităm cât mai multe opinii exprimate de economişti <i>burghezi</i> care se văd nevoiţi să recunoască faptele incontestabile privind economia contemporană a capitalismului. În acelaşi scop am reprodus date statistice amănunţite care permit să se vadă în ce măsură a crescut capitalul bancar etc., în ce anume şi-a găsit expresia trecerea cantităţii în calitate şi transformarea capitalismului dezvoltat în imperialism. E, fireşte, de prisos să mai spunem că în natură şi în societate toate hotarele sunt relative şi mobile şi că ar fi lipsit de sens să ne lansăm în controverse pe tema, de pildă, în care an anume sau în care deceniu a avut loc statornicirea „definitivă“ a imperialismului.</p>', '<p><a id="p5"></a>Dar în ceea ce priveşte definiţia imperialismului trebuie să arătăm că suntem în totală divergenţă, în primul rând, cu Karl Kautsky, principalul teoretician marxist din epoca aşa-zisei Internaţionale a II-a, adică din epoca 1889—1914. Împotriva ideilor fundamentale exprimate în definiţia pe care am dat-o noi imperialismului, Kautsky s-a pronunţat în termeni categorici şi în 1915, şi chiar încă în noiembrie 1914, declarând că prin imperialism nu trebuie să înţelegem o „fază“ sau o treaptă în dezvoltarea economiei, ci o politică, şi anume o anumită politică „preferată“ de capitalul financiar, că imperialismul nu trebuie „identificat“ cu „capitalismul contemporan“, că, dacă prin imperialism trebuie să înţelegem „toate fenomenele capitalismului contemporan“ — cartelurile, protecţionismul, dominaţia financiarilor, politica colonialistă —, înseamnă că problema dacă imperialismul constituie o necesitate pentru capitalism se reduce la „o tautologie arhiplată“, căci nimeni nu va contesta, „fireşte, că imperialismul constituie o necesitate vitală pentru capitalism“ etc. Pentru a înfăţişa cât mai exact ideea lui Kautsky, vom reproduce definiţia pe care a dat-o el imperialismului şi care este direct îndreptată împotriva esenţei ideilor expuse de noi (căci obiecţiile venind din tabăra marxiştilor germani, care de ani de zile propagă asemenea idei, fi sunt de mult cunoscute lui Kautsky ca obiecţii ale unui anumit curent din sânul marxismului).</p>', '<p><a id="p6"></a>Iată definiţia lui Kautsky:</p>', '<p><a id="p7"></a>„Imperialismul este un produs al capitalismului industrial care a atins un grad înalt de dezvoltare. El constă în tendinţa fiecărei naţiuni capitaliste industriale de a-şi anexa sau subordona regiuni <i>agrare</i> (subliniat de Kautsky) din ce în ce mai mari, indiferent de naţiunile care populează aceste teritorii“. <a href="javascript:void(0);" id="n163">[163]</a></p>', '<p><a id="p8"></a>Această definiţie nu e bună de nimic, pentru că desprinde în mod unilateral, adică arbitrar, numai o singură problemă (deşi extrem de importantă atât privită în sine, cât şi în legătura ei cu imperialismul) — problema naţională, legând-o în mod arbitrar şi <i>greşit numai</i> de capitalul industrial din ţările care anexează alte naţiuni şi scoţând în evidenţă, tot atât de arbitrar şi de greşit, anexarea de regiuni agrare.</p>', '<p><a id="p9"></a>Imperialismul este tendinţa spre anexiuni — iată la ce se reduce partea <i>politică</i> a definiţiei lui Kautsky. Este o idee justă, dar extrem de incompletă, deoarece din punct de vedere politic imperialismul înseamnă în general tendinţa spre violenţă şi reacţiune. Pe noi însă ne preocupă aici aspectul <i>economic</i> al problemei, pe care <i>însuşi</i> Kautsky l-a introdus în definiţia sa. Erorile din definiţia lui Kautsky sar în ochi. Caracteristic pentru imperialism nu-i <i>nicidecum</i> capitalul industrial, <i>ci</i> cel financiar. Nu este întâmplător faptul că în Franţa tocmai dezvoltarea deosebit de rapidă a capitalului <i>financiar</i>, concomitent cu slăbirea celui industrial, a provocat, cu începere din penultimul deceniu al secolului trecut, o ascuţire extremă a politicii anexioniste (colonialiste). Caracteristică pentru imperialism este tocmai tendinţa de a anexa <i>nu numai</i> regiuni agrare, ci chiar şi regiuni dintre cele mai industriale (poftele germane în privinţa Belgiei, poftele franceze în privinţa Lorenei), căci, în primul rând, faptul că împărţirea lumii e deja terminată face ca la o <i>reîmpărţire</i> imperialiştii să întindă mâna spre <i>orice</i> fel de teritorii, iar în al doilea rând, esenţială pentru imperialism este rivalitatea între câteva mari puteri care tind spre hegemonie, adică spre acaparare de teritorii nu atât direct pentru sine, cât pentru a-l slăbi pe adversar şi a submina hegemonia <i>lui</i> (Belgia este pentru Germania deosebit de importantă ca punct de sprijin împotriva Angliei; Bagdadul, pentru Anglia, ca punct de sprijin împotriva Germaniei etc.).</p>', '<p><a id="p10"></a>Kautsky se referă în special — şi în repetate rânduri — la englezi, care ar fi stabilit semnificaţia pur politică a cuvântului imperialism în accepţia pe care i-o dă Kautsky. Să luăm pe englezul Hobson. În lucrarea sa „Imperialismul“, apărută în 1902, citim:</p>', '<p><a id="p11"></a>„Noul imperialism se deosebeşte de cel vechi, în primul rând, prin aceea că în locul tendinţelor unui singur imperiu în creştere el pune teoria şi practica unor imperii rivale, fiecare dintre ele fiind călăuzit de aceeaşi poftă de expansiune politică şi de profit comercial, iar în al doilea rând prin aceea că interesele financiare sau cele legate de investiţiile de capital predomină asupra intereselor comerciale“. <a href="javascript:void(0);" id="n164">[164]</a></p>', '<p><a id="p12"></a>Vedem, aşadar, că referirea lui Kautsky la englezi în general este lipsită de orice temei real (el s-ar fi putut referi cel mult la imperialiştii englezi vulgari sau la apologeţii făţişi ai imperialismului). Vedem cum Kautsky, pretinzându-se a fi în continuare un apărător al marxismului, face în fapt un pas înapoi în comparaţie cu <i>social-liberalul</i> Hobson, care apreciază <i>mai just</i> cele două particularităţi „istoric-concrete ale imperialismului contemporan“ (definiţia lui Kautsky nu este decât o mostră de desconsiderare a concretului istoric!): 1) concurenţa dintre <i>câteva</i> imperialisme şi 2) predominarea financiarului asupra negustorului. Dar când se vorbeşte mai ales de anexarea unei ţări agrare de către o ţară industrială, înseamnă că pe primul plan se pune rolul predominant al negustorului.</p>', '<p><a id="p13"></a>Definiţia lui Kautsky este nu numai greşită şi nemarxistă. Ea serveşte ca bază unui întreg sistem de concepţii care o rup — pe toată linia — şi cu teoria marxistă, şi cu practica marxistă, lucru despre care vom mai vorbi în cele ce urmează. Este cât se poate de puerilă logomahia stârnită de Kautsky pe tema dacă treapta contemporană a capitalismului trebuie să fie numită imperialism sau treaptă a capitalului financiar. Numiţi-o cum vreţi; asta n-are nicio importanţă. Esenţialul e că el, Kautsky, rupe politica imperialismului de economia lui, vorbind de anexiuni ca despre o politică „preferată“ de capitalul financiar şi opunându-i o altă politică burgheză, care ar fi posibilă pe aceeaşi bază a capitalului financiar. Reiese că monopolurile în domeniul economic ar fi compatibile cu metode nemonopoliste, neviolente, neanexioniste în domeniul politic. Reiese că împărţirea teritorială a globului, care a fost încheiată tocmai în epoca capitalului financiar şi care generează specificul formelor actuale ale rivalităţii dintre marile state capitaliste, ar fi compatibilă cu o politică neimperialistă. Rezultă o cocoloşire, o estompare a celor mai fundamentale contradicţii proprii treptei contemporane a capitalismului, în locul unei dezvăluiri a adâncimii lor, rezultă reformism burghez în loc de marxism.</p>', '<p><a id="p14"></a>Kautsky polemizează cu Cunow, apologetul german al imperialismului şi al anexiunilor, care argumentează simplist şi cinic: imperialismul este capitalismul contemporan; dezvoltarea capitalismului este inevitabilă şi progresistă; înseamnă deci că imperialismul este progresist şi, în consecinţă, trebuie să ne prosternăm în faţa lui şi să-i cântăm osanale! Asta ne aminteşte de felul caricatural în care narodnicii înfăţişau pe la 1894—1895 poziţia marxiştilor ruşi: dacă marxiştii consideră că în Rusia capitalismul este inevitabil şi are un caracter progresist, înseamnă că trebuie să deschidă cârciumi şi să se îndeletnicească cu sădirea capitalismului. Kautsky obiectează lui Cunow: Nu! Imperialismul nu este capitalismul contemporan, ci numai una dintre formele politicii promovate de capitalismul contemporan, iar noi putem şi trebuie să luptăm împotriva acestei politici, să luptăm împotriva imperialismului, împotriva anexiunilor etc.</p>', '<p><a id="p15"></a>La prima vedere, această obiecţie pare pe deplin acceptabilă, dar în fapt nu înseamnă decât o propovăduire mai subtilă, mai disimulată (şi de aceea mai primejdioasă) a împăcării cu imperialismul, căci o „luptă“ împotriva politicii trusturilor şi băncilor care nu atinge bazele lor economice se reduce la reformism şi pacifism burghez, la deziderate pioase şi inofensive. A ocoli contradicţiile existente, a ignora pe cele mai importante dintre ele, în loc de a le dezvălui în toată adâncimea lor, — iată la ce se rezumă teoria lui Kautsky, teorie care nu are nimic comun cu marxismul. Bineînţeles că o astfel de „teorie“ nu serveşte decât la apărarea ideii unităţii cu cei de teapa lui Cunow!</p>', '<p><a id="p16"></a>„Din punct de vedere pur economic — scrie Kautsky — nu este exclus ca sistemul capitalist să parcurgă încă o fază nouă: extinderea politicii cartelurilor asupra politicii externe, faza ultraimperialismului“, <a href="javascript:void(0);" id="n165">[165]</a> adică a supraimperialismului, a unirii imperialismelor din lumea întreagă, şi nu a luptei dintre ele, faza suprimării războaielor în condiţiile capitalismului, faza „exploatării în comun a lumii de către capitalul financiar unit pe scară internaţională“. <a href="javascript:void(0);" id="n166">[166]</a></p>', '<p><a id="p17"></a>De această „teorie a ultraimperialismului“ ne vom ocupa ceva mai jos, pentru a arăta în mod amănunţit cât de categoric şi de irevocabil o rupe ea cu marxismul. Deocamdată însă, în conformitate cu planul general al acestei expuneri, trebuie să aruncăm o privire asupra datelor economice precise referitoare la această chestiune. Este oare „ultraimperialismul“ posibil „din punct de vedere pur economic“ sau nu e decât o ultraabsurditate?</p>', '<p><a id="p18"></a>Dacă prin punct de vedere pur economic înţelegem o abstracţie „pură“, atunci tot ce se poate spune se va reduce la teza că dezvoltarea duce la crearea de monopoluri, prin urmare la crearea unui monopol mondial unic, a unui trust mondial unic. Este o teză incontestabilă, dar şi complet lipsită de conţinut, în genul afirmaţiei că „dezvoltarea duce“ la fabricarea produselor alimentare în laboratoare. În acest sens, „teoria“ ultraimperialismului este tot atât de absurdă cum ar fi o „teorie a ultraagriculturii“.</p>', '<p><a id="p19"></a>Dar dacă e vorba de condiţiile „pur economice“ din epoca capitalului financiar ca epocă istorică concretă, al cărei început coincide cu primii ani ai secolului al XX-lea, răspunsul cel mai bun la abstracţiile searbede ale „ultraimperialismului“ (care servesc exclusiv tendinţei ultrareacţionare de a abate atenţia de la adâncimea contradicţiilor <i>existente)</i> constă în a le opune realitatea economică concretă a economiei mondiale contemporane. Vorbăria goală a lui Kautsky pe tema ultraimperialismului alimentează, între altele, ideea fundamental greşită, care aduce apă la moară apologeţilor imperialismului, că dominaţia capitalului financiar <i>ar atenua</i> inegalitatea dezvoltării economiei mondiale şi contradicţiile dinăuntrul ei, pe când în realitate ea le <i>adânceşte</i>.</p>', '<p><a id="p20"></a>În broşura sa „Introducere în economia mondială“, <a href="javascript:void(0);" id="n167">[167]</a> R. Calwer încearcă să totalizeze principalele date pur economice care ne dau posibilitatea de a înfăţişa în mod concret relaţiile din cadrul economiei mondiale la hotarul dintre secolul al XIX-lea şi al XX-lea. El împarte lumea întreagă în cinci „regiuni economice principale“: 1) regiunea Europei centrale (întreaga Europă fără Rusia şi Anglia); 2) regiunea britanică; 3) regiunea rusă; 4) regiunea Asiei de răsărit şi 5) regiunea americană, incluzând coloniile în „regiunile“ statelor cărora le aparţin ele şi „lăsând la o parte“ câteva ţări nerepartizate pe regiuni, cum sunt Persia, Afganistanul şi Arabia în Asia, Marocul şi Abisinia în Africa etc.</p>', '<p><a id="p21"></a>Iată, pe scurt, datele economice furnizate de Calwer cu privire la aceste regiuni:</p>', '<img alt="2.04.09.01" class="auto" src="./Images/2.04.09.01.png" width="70%"/><a id="p22"></a>', '<p><a id="p23"></a>Vedem aici trei regiuni în care capitalismul a atins un grad înalt de dezvoltare (sunt puternic dezvoltate şi căile de comunicaţie, şi comerţul, şi industria): regiunea Europei centrale, regiunea britanică şi cea americană. Printre statele din aceste regiuni sunt trei care domină lumea: Germania, Anglia şi Statele Unite ale Americii. Rivalitatea imperialistă şi lupta dintre ele au căpătat un caracter extrem de ascuţit datorită faptului că Germania dispune de o regiune foarte mică şi de puţine colonii; crearea „Europei centrale“ aparţine încă viitorului şi această regiune se naşte în focul unei lupte înverşunate. Deocamdată, trăsătura caracteristică a întregii Europe este fărâmiţarea politică. În regiunile britanică şi americană concentrarea politică este, dimpotrivă, foarte mare, dar aici există o disproporţie enormă între întinsele colonii ale celei dintâi şi extrem de micile colonii ale celei de-a doua. Or, în colonii, capitalismul abia începe să se dezvolte. Lupta pentru America de Sud devine tot mai ascuţită.</p>', '<p><a id="p24"></a>În celelalte două regiuni — regiunea rusă şi cea a Asiei de răsărit —, capitalismul este slab dezvoltat. În cea dintâi, densitatea populaţiei este extrem de mică, iar în cea de-a doua, extrem de mare; în cea dintâi, concentrarea politică este mare, pe când în cea de-a doua, ea lipseşte cu desăvârşire. Împărţirea Chinei abia a început, şi lupta dintre Japonia, Statele Unite etc. pentru împărţirea acestei ţări se ascute tot mai mult.</p>', '<p><a id="p25"></a>Priviţi acum în lumina acestei realităţi — enorma diversitate a condiţiilor economice şi politice, extrema discrepanţă dintre ritmurile de dezvoltare ale diferitelor ţări etc., lupta înverşunată dintre statele imperialiste — basmul stupid al lui Kautsky despre un ultraimperialism „paşnic“. Ce altceva este aceasta dacă nu încercarea reacţionară a unui mic-burghez speriat de a se ascunde de cumplita realitate? Nu este oare clar că cartelurile internaţionale, care lui Kautsky i se par a fi germenii „ultraimperialismului“ (aşa cum prepararea tabletelor în laborator „ar putea“ fi considerată drept germene al ultraagriculturii), ne oferă un exemplu de împărţire <i>şi reîmpărţire</i> a lumii, de trecere de la o împărţire paşnică la una nepaşnică şi viceversa? Nu este oare clar că capitalul financiar din S.U.A. şi din alte ţări, care cu participarea Germaniei şi-a împărţit în chip paşnic lumea întreagă — bunăoară, în cadrul sindicatului internaţional al şinelor de cale ferată sau al trustului internaţional al navigaţiei comerciale —, <i>reîmparte</i> acum aceeaşi lume pe baza noului raport de forţe, care se schimbă pe cale cu totul <i>ne</i>paşnică?</p>', '<p><a id="p26"></a>Capitalul financiar şi trusturile nu slăbesc, ci accentuează deosebirile în ceea ce priveşte ritmul de dezvoltare a diferitelor părţi ale economiei mondiale. Şi din moment ce raportul de forţe s-a schimbat, în ce alt mod ar putea fi rezolvate, <i>în condiţiile capitalismului</i>, contradicţiile existente dacă nu prin <i>forţă?</i> Date extrem de precise cu privire la ritmul diferit de dezvoltare a capitalismului şi a capitalului financiar în întreaga economie mondială găsim în statistica căilor ferate. <a href="javascript:void(0);" id="n168">[168]</a> În ultimele decenii de dezvoltare imperialistă, lungimea căilor ferate a crescut după cum urmează:</p>', '<img alt="2.04.09.02" class="auto" src="./Images/2.04.09.02.png" width="70%"/><a id="p27"></a>', '<p><a id="p28"></a>Mai rapid ca oriunde, aşadar, s-au dezvoltat căile ferate în colonii şi în ţările independente (şi semiindependente) din Asia şi America. Se ştie că capitalul financiar al celor mai mari 4—5 state capitaliste taie şi spânzură aici nestânjenit. Două sute de mii de kilometri de linii ferate noi în colonii şi în alte ţări ale Asiei şi Americii înseamnă peste 40 de miliarde de mărci capital nou investit, în condiţii deosebit de avantajoase, cu garanţii speciale de rentabilitate, cu comenzi grase pentru oţelării etc. etc.</p>', '<p><a id="p29"></a>Mai rapid ca oriunde se dezvoltă capitalismul în colonii şi în ţările de peste ocean. Dintre ele se ridică <i>noi</i> puteri imperialiste (Japonia). Lupta dintre imperialismele mondiale se ascute. Creşte tributul pe care-l ia capitalul financiar de la întreprinderile deosebit de rentabile din colonii şi din ţările de peste ocean. La împărţirea acestei „prăzi“, o parte excepţional de mare revine unor ţări care nu deţin întotdeauna locul întâi în ceea ce priveşte ritmul de dezvoltare a forţelor de producţie. In statele cele mai mari, luate laolaltă cu coloniile lor, lungimea căilor ferate era după cum urmează:</p>', '<img alt="2.04.09.03" class="auto" src="./Images/2.04.09.03.png" width="70%"/><a id="p30"></a>', '<p><a id="p31"></a>Aşadar, circa 80% din lungimea totală a căilor ferate sunt concentrate în mâinile celor 5 mari puteri. Dar concentrarea <i>proprietăţii</i> asupra acestor căi, concentrarea capitalului financiar este incomparabil mai mare, căci milionarii englezi şi francezi, de pildă, deţin o parte foarte mare din acţiunile şi obligaţiunile căilor ferate americane, ruse etc.</p>', '<p><a id="p32"></a>Datorită coloniilor sale, Anglia şi-a extins reţeaua „sa“ feroviară cu 100.000 km, de patru ori mai mult decât Germania. Este însă îndeobşte cunoscut că în acest răstimp dezvoltarea forţelor de producţie ale Germaniei, şi în special dezvoltarea producţiei de cărbune şi de fier, a avut un ritm incomparabil mai rapid decât în Anglia, fără să mai vorbim de Franţa şi de Rusia. În 1892, Germania a produs 4.900.000 de tone de fontă, faţă de 6.800.000 de tone cât a produs Anglia, pe când în 1912 producţia ei de fontă a fost de 17.600.000 de tone, faţă de 9.000.000 în Anglia, ceea ce înseamnă o precumpănite enormă asupra Angliei! <a href="javascript:void(0);" id="n169">[169]</a> Se pune întrebarea: în condiţiile capitalismului ce alt mijloc, în afară de război, putea să existe pentru înlăturarea neconcordanţei dintre dezvoltarea forţelor de producţie şi acumularea capitalului, de o parte, şi împărţirea coloniilor şi a „sferelor de influenţă“ ale capitalului financiar, de altă parte?</p>'],
'idChr': '2.05.09text',
'title': 'VII. Imperialismul, stadiu deosebit al capitalismului',
'info': 'Imperialismul, stadiul cel mai înalt al capitalismului (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>VIII. Parazitismul şi putrefacţia capitalismului</h6>', '<p><a id="p1"></a>Trebuie să examinăm acum o altă latură foarte importantă a imperialismului, căreia în majoritatea consideraţiilor pe această temă i se acordă prea puţină importanţă. Una dintre deficienţele marxistului Hilferding este că el a făcut aici un pas înapoi faţă de nemarxistul Hobson. Vorbim de parazitismul propriu imperialismului.</p>', '<p><a id="p2"></a>După cum am văzut, principala bază economică a imperialismului o constituie monopolul. Acesta este un monopol capitalist sau, cu alte cuvinte, unul izvorât din capitalism şi care, în condiţiile generale ale capitalismului, ale producţiei de mărfuri şi ale concurenţei, se află într-o contradicţie permanentă şi ireductibilă cu aceste condiţii generale. Cu toate acestea, ca orice monopol, el generează inevitabil o tendinţă spre stagnare şi putrefacţie. În măsura în care se stabilesc, fie şi numai temporar, preţuri de monopol, în aceeaşi măsură dispar până la un anumit grad stimulentele progresului tehnic, şi deci ale oricărui alt progres, ale oricărui mers înainte, în aceeaşi măsură apare, de asemenea, posibilitatea <i>economică</i> de a frâna în mod artificial progresul tehnic. Un exemplu: în America, un oarecare Owens a inventat o maşină pentru fabricarea sticlelor care înseamnă o adevărată revoluţie în acest domeniu. Cartelul german al fabricanţilor de sticle a cumpărat brevetele lui Owens şi le-a închis în sertar, împiedicând astfel folosirea lor. Fireşte că în condiţiile capitalismului monopolul nu este niciodată în stare să înlăture cu desăvârşire şi pentru foarte mult timp concurenţa de pe piaţa mondială (acesta este, de altfel, unul dintre motivele pentru care teoria ultraimperialismului este o teorie absurdă). Fireşte că posibilitatea de a reduce cheltuielile de producţie şi de a mări profiturile prin introducerea unor perfecţionări tehnice acţionează în favoarea schimbărilor. Dar <i>tendinţa</i> spre stagnare şi putrefacţie, proprie monopolului, continuă să acţioneze la rândul ei, şi în unele ramuri ale industriei, în unele ţări, pentru anumite intervale de timp, ea devine precumpănitoare.</p>', '<p><a id="p3"></a>Monopolul stăpânirii unor colonii deosebit de întinse, bogate sau favorabil aşezate acţionează în aceeaşi direcţie.</p>', '<p><a id="p4"></a>Mai departe. Imperialismul înseamnă o acumulare uriaşă de capital bănesc într-un număr mic de ţări, acumulare care, după cum am văzut, se ridică la 100—150 de miliarde de franci în hârtii de valoare. De aici rezultă o creştere extraordinară a clasei sau, mai exact, a păturii rentierilor, adică a persoanelor care trăiesc din „tăierea cupoanelor“ şi care nu au nici o legătură cu vreo întreprindere, unica lor profesiune fiind trândăvia. Exportul de capital, una dintre cele mai importante baze economice ale imperialismului, accentuează şi mai mult această totală lipsă de legătură a păturii rentierilor cu producţia şi imprimă întregii ţări care trăieşte din exploatarea muncii câtorva colonii şi ţări de dincolo de ocean pecetea parazitismului.</p>', '<p><a id="p5"></a>„În 1893 — scrie Hobson — capitalul englez investit în străinătate reprezenta circa 15% din întreaga avuţie a Regatului Unit“. Reamintim că, în perioada 1893—1915, acest capital s-a mărit aproximativ de două ori şi jumătate. „Imperialismul agresiv — citim mai departe la Hobson —, care-l costă atât de scump pe contribuabil şi care are pentru industriaş şi comerciant o însemnătate atât de mică..., constituie o sursă de mari profituri pentru capitalistul care caută plasament pentru capitalul său“... (în limba engleză, această noţiune se exprimă printr-un singur cuvânt: „investor“, adică „investitor de capital“, rentier)... „întregul venit anual pe care Marea Britanie îl obţine din întregul său comerţ exterior şi colonial, din import şi export, este evaluat de statisticianul Giffen la 18.000.000 l.st. (aproape 170.000.000 de ruble) în 1899, socotind 2 <sup>1</sup>/<sub>2</sub>% la întreaga valoare a exportului şi importului însumând 800.000 000 l.st.“ Oricât de mare ar fi acest venit, el nu poate explica imperialismul agresiv al Marii Britanii, pe care-l explică însă foarte bine cele 90.000.000—100.000.000 l. st. reprezentând venitul la capitalul „investit“, venitul păturii de rentieri.</p>', '<p><a id="p6"></a>Venitul rentierilor întrece <i>de cinci ori</i> venitul provenit din comerţul exterior al celei mai „comerciale“ ţări din lume! Iată esenţa imperialismului şi a parazitismului imperialist.</p>', '<p><a id="p7"></a>Noţiunea de „stat-rentier“ (Rentnerstaat) sau de stat-cămătar devine, de aceea, un termen curent în literatura economică referitoare la imperialism. Lumea s-a împărţit în două: pe de o parte, un mănunchi de state-cămătari, iar pe de alta, o majoritate uriaşă formată din state debitoare. „Printre investiţiile de capital în străinătate — scrie Schulze-Gaevernitz —, primul loc îl deţin cele care revin ţărilor politiceşte dependente sau ţărilor aliate: Anglia acordă împrumuturi Egiptului, Japoniei, Chinei, Americii de Sud. La nevoie, flota de război a Angliei joacă rolul de portărel. Forţa politică a Angliei o apără împotriva revoltei debitorilor“. <a href="javascript:void(0);" id="n170">[170]</a> În lucrarea sa „Sistemul economic al investiţiilor de capital în străinătate“, Sartorius von Waltershausen spune că Olanda este un model de „stat-rentier“ şi arată că, în momentul de faţă, Anglia şi Franţa sunt pe cale de a deveni şi ele astfel de state. <a href="javascript:void(0);" id="n171">[171]</a> Schilder consideră că cinci ţări industriale — Anglia, Franţa, Germania, Belgia şi Elveţia — au „un caracter pronunţat de ţări creditoare“. Olanda nu este inclusă în această categorie numai pentru că e „slab dezvoltată din punct de vedere industrial“. <a href="javascript:void(0);" id="n172">[172]</a> Statele Unite sunt o ţară creditoare numai pe continentul american.</p>', '<p><a id="p8"></a>„Anglia — scrie Schulze-Gaevernitz — se transformă treptat dintr-un stat industrial într-un stat creditor. Cu toată creşterea absolută a producţiei industriale şi a exportului de produse industriale, creşte însemnătatea relativă pe care o au pentru întreaga economie naţională veniturile provenite din dobânzi şi dividende, din emisiuni, comisioane şi speculaţii. După părerea mea, tocmai acest fapt constituie baza economică a avântului imperialist, între creditor şi debitor se stabilesc legături mai trainice decât între vânzător şi cumpărător“. <a href="javascript:void(0);" id="n173">[173]</a> În ceea ce priveşte Germania, editorul revistei berlineze „Die Bank“, A. Lansburgh, scria în 1911, într-un articol intitulat „Germania — stat-rentier“, următoarele: „În Germania este frecvent ironizată preferinţa francezilor pentru viaţa de rentier, dar în acelaşi timp se uită că, în măsura în care e vorba de burghezie, condiţiile din Germania devin din ce în ce mai asemănătoare cu cele din Franţa“. <a href="javascript:void(0);" id="n174">[174]</a></p>', '<p><a id="p9"></a>Statul-rentier este statul capitalismului parazitar, al capitalismului în putrefacţie, şi această împrejurare nu poate să nu aibă repercusiuni atât asupra tuturor condiţiilor social-politice din ţările respective, în general, cât şi asupra celor două curente principale din mişcarea muncitorească, în special. Pentru a învedera cât mai convingător justeţea acestei afirmaţii, dăm cuvântul unui autor ca Hobson, care ca martor este cel mai „demn de crezare“, pentru că nu poate fi bănuit de părtinire faţă de „ortodoxismul marxist“, iar pe de altă parte este englez şi cunoaşte bine starea de lucruri din ţara cea mai bogată atât în colonii şi în capital financiar, cât şi în experienţă imperialistă.</p>', '<p><a id="p10"></a>Descriind, sub impresia încă proaspătă a războiului anglo-bur, legătura dintre imperialism şi interesele „financiarilor“, creşterea profiturilor lor de pe urma comenzilor, a livrărilor etc., Hobson scria: „Diriguitorii acestei politici net parazitare sunt capitaliştii; dar aceleaşi motive influenţează şi asupra atitudinii unor anumite categorii de muncitori. În multe oraşe, principalele ramuri industriale depind de comenzile pe care le face statul; imperialismul centrelor industriei metalurgice şi de construcţii navale se datoreşte în mare măsură acestui fapt“. După părerea autorului, slăbirea vechilor imperii a fost provocată de următoarele două împrejurări: 1) „parazitismul economic“ şi 2) alcătuirea armatei din elemente provenite din rândurile popoarelor dependente. „Prima este practica parazitismului economic, care constă în aceea că statul dominant foloseşte provinciile şi coloniile sale, precum şi ţările dependente, în scopul îmbogăţirii clasei sale conducătoare şi al coruperii claselor sale de jos, pentru ca acestea să rămână docile“. Posibilitatea unei asemenea coruperi — sub orice formă s-ar face ea — presupune, adăugăm noi, existenţa unui profit înalt de monopol.</p>', '<p><a id="p11"></a>Referitor la cea de-a doua împrejurare, Hobson scrie: „Unul dintre cele mai stranii simptome ale orbirii imperialismului este uşurinţa cu care Marea Britanie, Franţa şi celelalte naţiuni imperialiste pornesc pe acest drum. Marea Britanie a mers cel mai departe în această privinţă. Majoritatea bătăliilor prin care am cucerit imperiul nostru indian au fost duse de trupele noastre alcătuite din indigeni; în India, ca şi în Egipt în ultima vreme, mari armate permanente se află sub comanda unor britanici; aproape toate războaiele pentru cucerirea Africii, cu excepţia părţii ei sudice, le-au purtat pentru noi indigenii“.</p>', '<p><a id="p12"></a>Perspectiva împărţirii Chinei îi sugerează lui Hobson următoarele consideraţii de ordin economic: „Cea mai mare parte din ţările Europei occidentale ar putea căpăta atunci aspectul şi caracterul pe care îl au astăzi unele regiuni din aceste ţări: sudul Angliei, Riviera, regiunile din Italia şi din Elveţia, prin excelenţă turistice, locuite de bogătaşi, şi anume: un mănunchi de aristocraţi bogaţi care încasează dividende şi pensii din îndepărtatul Orient, iar alături de ei un grup ceva mai mare de funcţionari de carieră şi de negustori şi un număr mai mare de servitori şi de muncitori din transporturi şi din industria care lucrează la finisarea produselor. Principalele ramuri industriale ar dispărea, iar produsele alimentare şi semifabricatele de mare consum ar veni ca tribut din Asia şi din Africa“. „Iată ce perspective ne deschide o uniune mai largă a statelor occidentale, o federaţie europeană a marilor puteri; ea nu numai că nu ar stimula progresul civilizaţiei mondiale, ci ar putea crea imensa primejdie a unui parazitism occidental: separarea unui grup de naţiuni industriale avansate, ale căror clase de sus primesc un tribut enorm din Asia şi din Africa şi cu ajutorul acestui tribut întreţin mari mase docile de funcţionari şi de slugi, care nu se mai ocupă cu producţia de produse agricole şi industriale de masă, ci cu prestarea de servicii personale sau cu o muncă industrială de importanţă secundară, sub controlul unei noi aristocraţii — aristocraţia finanţei. Cei care nu ezită să respingă pur şi simplu această teorie“ (trebuia spus: perspectivă), „pe motivul că nici nu merită să fie examinată, ar trebui să se gândească la condiţiile economice şi sociale existente azi în districtele din sudul Angliei, care au şi fost aduse într-o astfel de situaţie. Ei ar trebui să se gândească ce extindere colosală ar putea lua acest sistem dacă China ar fi supusă controlului economic al unor asemenea grupuri de financiari, de «investitori de capital», controlului unor funcţionari din aparatul lor de stat şi economic care să pompeze profituri din cel mai mare rezervor potenţial pe care l-a cunoscut vreodată lumea, în scopul de a consuma aceste profituri în Europa. Situaţia este, bineînţeles, mult prea complicată, iar jocul forţelor mondiale prea puţin susceptibil de calculare pentru a permite ca aceasta sau orice altă tălmăcire a viitorului într-o singură direcţie să fie foarte verosimilă. Dar influenţele care dirijează actualmente imperialismul Europei occidentale acţionează în această direcţie, şi dacă nu vor întâmpina nici o împotrivire, dacă nu vor fi abătute în altă direcţie, vor continua să acţioneze tocmai în direcţia unei asemenea desăvârşiri a procesului“. <a href="javascript:void(0);" id="n175">[175]</a></p>', '<p><a id="p13"></a>Autorul are perfectă dreptate: <i>dacă</i> forţele imperialismului n-ar întâmpina împotrivire, ele ar duce tocmai la această situaţie. Semnificaţia unor „State Unite ale Europei“ în condiţiile de azi, în condiţiile imperialismului, este aici just apreciată. Ar trebui adăugat doar că şi <i>înăuntrul</i> mişcării muncitoreşti oportuniştii, vremelnic învingători azi în majoritatea ţărilor, „lucrează“ sistematic şi perseverent tocmai în această direcţie. Imperialismul, care înseamnă împărţirea lumii şi exploatare, nu numai a Chinei, care înseamnă profituri înalte de monopol pentru un mănunchi de ţări foarte bogate, creează posibilităţi economice pentru coruperea păturilor de sus ale proletariatului şi prin aceasta alimentează oportunismul, încheagă şi întăreşte tabăra oportuniştilor. Dar nu trebuie uitate forţele care acţionează împotriva imperialismului în general şi a oportunismului în special, forţe pe care, fireşte, nu poate să le vadă social-liberalul Hobson.</p>', '<p><a id="p14"></a>Oportunistul german Gerhard Hildebrand, care la timpul său a fost exclus din partid pentru apărarea imperialismului, dar care astăzi ar putea să fie liderul partidului aşa-zis „social-democrat“ din Germania, îl completează de minune pe Hobson, propovăduind ideea „Statelor Unite ale Europei occidentale“ (fără Rusia) în vederea unor „acţiuni comune“... împotriva negrilor din Africa, împotriva „marii mişcări islamice“, pentru întreţinerea unei „armate şi flote puternice“, împotriva „coaliţiei chino-japoneze“ <a href="javascript:void(0);" id="n176">[176]</a> etc.</p>', '<p><a id="p15"></a>Descrierea „imperialismului britanic“ în lucrarea lui Schulze-Gaevernitz ne arată aceleaşi trăsături de parazitism. Din 1865 până în 1898, venitul naţional al Angliei aproape s-a dublat, în timp ce venitul „provenit din străinătate“ s-a mărit <i>de 9 ori</i>. Dacă „meritul“ imperialismului constă în aceea că „îl deprinde pe negru cu munca“ (fără constrângere nu merge...), în schimb „primejdia“ lui constă în aceea că „Europa va arunca munca fizică — mai întâi munca din agricultură şi mine, iar apoi şi muncile mai brute din industrie — pe umerii oamenilor de culoare, în timp ce ea se va mulţumi cu rolul de rentier, pregătind, poate, astfel emanciparea economică, iar apoi şi emanciparea politică a raselor de culoare“.</p>', '<p><a id="p16"></a>În Anglia, tot mai multe terenuri sunt scoase din circuitul agricol şi afectate sportului, distracţiilor pentru cei bogaţi. Despre Scoţia — unde se află cele mai aristocratice terenuri de vânătoare şi alte terenuri de sport — se spune că „trăieşte graţie trecutului ei şi d-lui Carnegie“ (miliardar american). Numai pentru alergările de cai şi pentru vânătoarea de vulpi, Anglia cheltuieşte anual 14.000.000 l.st. (cam vreo 130.000.000 de ruble). Numărul rentierilor din Anglia se ridică la aproximativ 1.000.000. Procentul populaţiei producătoare scade:</p>', '<img alt="2.04.10.01" class="auto" src="./Images/2.04.10.01.png" width="70%"/><a id="p17"></a>', '<p><a id="p18"></a>Şi, vorbind despre clasa muncitoare engleză, cercetătorul burghez al „imperialismului britanic de la începutul secolului al XX-lea“ se vede nevoit să facă sistematic o deosebire între <i>„pătura de sus“</i> a muncitorilor şi <i>„pătura de jos</i>, propriu-zis <i>proletară“</i>. Pătura de sus furnizează marea majoritate a membrilor cooperativelor şi ai sindicatelor, ai societăţilor sportive şi ai nenumăratelor secte religioase. La nivelul acestei pături este adaptat dreptul de vot, care în Anglia „este încă destul <i>de îngrădit pentru a exclude pătura de jos, propriu-zis proletară“!!</i> Pentru a înfăţişa în culori trandafirii situaţia clasei muncitoare engleze, se vorbeşte de obicei numai de această pătură de sus, care formează <i>minoritatea</i> proletariatului: de pildă, „problema şomajului este prin excelenţă o problemă care afectează Londra şi pătura proletară de jos, pe care <i>oamenii politici n-o prea iau în seamă</i>...“. <a href="javascript:void(0);" id="n177">[177]</a> Ar fi trebuit să spună: pe care politicienii burghezi şi oportuniştii „socialişti“ n-o prea iau în seamă.</p>', '<p><a id="p19"></a>Printre particularităţile imperialismului care sunt legate de cercul fenomenelor descrise aici este şi scăderea emigraţiei din ţările imperialiste şi creşterea imigraţiei (afluxul de muncitori şi strămutările) din ţări mai înapoiate, unde salariile sunt mai mici. Emigraţia din Anglia, remarcă Hobson, scade începând din 1884: ea reprezenta 242.000 în acel an şi 169.000 în 1900. Emigraţia din Germania a atins nivelul maxim în deceniul 1881—1890: 1.453.000, scăzând în cele două decenii următoare respectiv la 544.000 şi la 341.000. În schimb a crescut numărul muncitorilor care vin în această ţară din Austria, Italia, Rusia etc. Potrivit recensământului din 1907, în Germania se aflau 1.342.294 de străini, dintre care 440.800 de muncitori industriali şi 257.329 de muncitori agricoli. <a href="javascript:void(0);" id="n178">[178]</a> În Franţa, muncitorii din industria minieră sunt „în mare parte“ străini : polonezi, italieni, spanioli. <a href="javascript:void(0);" id="n179">[179]</a> În Statele Unite ale Americii, emigranţii din estul şi sudul Europei lucrează în muncile cele mai prost retribuite, pe când muncitorii americani dau cel mai mare procent de persoane numite în funcţii de supraveghetori sau care lucrează la muncile cele mai bine retribuite. <a href="javascript:void(0);" id="n180">[180]</a> Imperialismul are tendinţa de a crea şi în rândurile muncitorilor categorii privilegiate şi de a le rupe de masa largă a proletariatului.</p>', '<p><a id="p20"></a>Trebuie să subliniem că în Anglia tendinţa imperialismului de a dezbina pe muncitori şi de a întări în rândurile lor oportunismul, de a provoca o descompunere vremelnică a mişcării muncitoreşti a apărut cu mult înainte de sfârşitul secolului al XIX-lea şi începutul celui de-al XX-lea. Într-adevăr, două trăsături caracteristice esenţiale ale imperialismului s-au manifestat în Anglia încă de la mijlocul secolului al XIX-lea: deţinerea unor vaste posesiuni coloniale şi a unei situaţii de monopol pe piaţa mondială. Marx şi Engels au urmărit sistematic, decenii de-a rândul, această legătură dintre oportunismul din mişcarea muncitorească şi particularităţile imperialiste ale capitalismului englez. Engels, de pildă, îi scria lui Marx la 7 octombrie 1858: „Proletariatul englez se îmburghezeşte de fapt din ce în ce mai mult, aşa încât această naţiune, cea mai burgheză dintre toate, pare a urmări să aibă în cele din urmă o aristocraţie burgheză şi un proletariat burghez <i>alături</i> de burghezie. Fireşte, din partea unei naţiuni care exploatează întregul glob, această tendinţă este, într-o anumită măsură, justificată“. Aproape un sfert de secol mai târziu, în scrisoarea din 11 august 1881, Engels vorbeşte despre „cele mai proaste trade-unionuri engleze, care se lasă conduse de oameni cumpăraţi de burghezie sau cel puţin plătiţi de ea“. Iar în scrisoarea din 12 septembrie 1882 către Kautsky, Engels scria: „Mă întrebaţi ce gândesc muncitorii englezi despre politica colonială? Ei bine, exact ce gândesc despre politică în general. Aici nu există un partid muncitoresc, există numai conservatori şi radical-liberali, iar muncitorii profită liniştit, împreună cu ei, de monopolul colonial al Angliei şi de monopolul ei pe piaţa mondială“. <a href="javascript:void(0);" id="n181">[181]</a> (Acelaşi lucru îl spune Engels în prefaţa la ediţia a doua a lucrării sale „Situaţia clasei muncitoare din Anglia“, 1892.)</p>', '<p><a id="p21"></a>Aici sunt arătate limpede cauzele şi efectele. Cauzele: 1) exploatarea lumii întregi de către această ţară; 2) situaţia ei de monopol pe piaţa mondială; 3) monopolul ei colonial. Efectele: 1) îmburghezirea unei părţi a proletariatului englez; 2) o parte a proletariatului se lasă condusă de oameni cumpăraţi de burghezie sau cel puţin plătiţi de ea. Imperialismul de la începutul secolului al XX-lea a terminat împărţirea lumii între un mănunchi de state, astfel încât fiecare dintre acestea exploatează acum (în sensul stoarcerii de supraprofit) o parte a „globului“ ceva mai mică decât cea exploatată de Anglia în 1858; fiecare dintre ele deţine pe piaţa mondială o situaţie de monopol datorită trusturilor, cartelurilor, capitalului financiar, precum şi relaţiilor dintre creditor şi debitor; fiecare are, într-o anumită măsură, un monopol colonial (am văzut că din 75.000.000 km<sup>2</sup>, cât reprezintă suprafaţa <i>tuturor</i> coloniilor din lume, <i>65.000.000</i>, adică 86%, sunt concentrate în mâinile a 6 puteri; <i>61.000.000</i>, adică 81%, sunt concentrate în mâinile a 3 puteri).</p>', '<p><a id="p22"></a>Trăsătura distinctivă a situaţiei actuale o constituie existenţa unor condiţii economice şi politice care nu puteau să nu adâncească incompatibilitatea dintre oportunism şi interesele generale şi fundamentale ale mişcării muncitoreşti: dintr-un embrion, imperialismul a devenit sistem dominant; monopolurile capitaliste au ocupat primul loc în economia naţională şi în politică; împărţirea lumii a fost dusă până la capăt; iar pe de altă parte, în locul monopolului exclusiv al Angliei, vedem că între un mic număr de puteri imperialiste se desfăşoară o luptă pentru participarea la monopol, luptă care caracterizează tot începutul secolului al XX-lea. Astăzi oportunismul nu mai poate triumfa pe deplin în mişcarea muncitorească a unei ţări pentru un şir lung de decenii, aşa cum a învins în Anglia în a doua jumătate a secolului al XIX-lea, dar într-o serie de ţări el s-a copt, s-a răscopt şi a putrezit, contopindu-se pe deplin, sub forma social-şovinismului, <a href="javascript:void(0);" id="n182">[182]</a> cu politica burgheziei.</p>'],
'idChr': '2.05.10text',
'title': 'VIII. Parazitismul şi putrefacţia capitalismului',
'info': 'Imperialismul, stadiul cel mai înalt al capitalismului (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>IX. Critica imperialismului</h6>', '<p><a id="p1"></a>Prin critica imperialismului, în sensul larg al cuvântului, înţelegem atitudinea pe care diferitele clase ale societăţii o au faţă de politica imperialismului în funcţie de ideologia lor generală.</p>', '<p><a id="p2"></a>Proporţiile uriaşe ale capitalului financiar, care este concentrat în mâini puţine şi creează o reţea neobişnuit de larg ramificată şi densă de relaţii şi legături, prin intermediul căreia el îşi subordonează nu numai masa capitaliştilor mijlocii şi mici, ci şi pe aceea a capitaliştilor şi producătorilor foarte mici, pe de o parte, şi lupta ascuţită împotriva celorlalte grupuri naţionale-statale de financiari pentru împărţirea lumii şi pentru dominaţia asupra altor ţări, pe de altă parte, provoacă trecerea în bloc a tuturor claselor avute de partea imperialismului. Tendinţa „generală“ de a se entuziasma în faţa perspectivelor imperialismului, apărarea lui înverşunată şi idealizarea lui în fel şi chip — iată semnul vremii. Ideologia imperialistă pătrunde şi în clasa muncitoare, care nu este despărţită printr-un zid chinezesc de celelalte clase. Dacă liderii actualului Partid aşa-zis „social-democrat“ din Germania au căpătat pe drept cuvânt numele de „social-imperialişti“, adică socialişti în vorbe şi imperialişti în fapte, nu-i mai puţin adevărat că Hobson a constatat încă în 1902 existenţa în Anglia a „imperialiştilor fabieni“ — membrii organizaţiei oportuniste „Societatea fabiană“.</p>', '<p><a id="p3"></a>Oamenii de ştiinţă şi publiciştii burghezi iau apărarea imperialismului, de obicei, într-o formă întrucâtva voalată, disimulând dominaţia deplină a imperialismului şi rădăcinile lui adânci, străduindu-se să scoată pe primul plan particularităţi şi detalii secundare, căutând să abată atenţia de la ceea ce este esenţial şi recurgând în acest scop la arhipuerile proiecte de „reforme“ de felul celeia care preconizează ca trusturile sau băncile să fie puse sub supravegherea poliţiei etc. Mai rar se manifestă imperialiştii făţişi, cinici, care au curajul să recunoască absurditatea ideii unei reformări a trăsăturilor esenţiale ale imperialismului.</p>', '<p><a id="p4"></a>Să dăm un exemplu. În publicaţia „Weltwirtschaftliches Archiv“, imperialiştii germani caută să urmărească mişcările de eliberare naţională din colonii, în special, bineînţeles, din cele negermane. Ei înregistrează frământările şi protestele din India, mişcările din Natal (Africa de sud), din Indiile Olandeze etc. Într-o notă pe marginea unei dări de seamă engleze asupra Conferinţei din 28—30 iunie 1910 a naţiunilor şi raselor subjugate, la care au participat reprezentanţi ai diferitelor popoare asiatice, africane şi europene aflate sub dominaţie străină, unul dintre aceşti imperialişti, comentând cuvântările rostite la conferinţă, scrie: „Împotriva imperialismului, spun ei, trebuie să ducem lupta: statele dominante trebuie să recunoască dreptul la independenţă al popoarelor subjugate; un tribunal internaţional trebuie să supravegheze aplicarea tratatelor încheiate între marile puteri şi popoarele slabe. La aceste deziderate pioase s-a limitat conferinţa. Participanţii la această conferinţă nu înţeleg câtuşi de puţin adevărul că imperialismul e indisolubil legat de capitalism în forma lui actuală şi că de aceea (!!) lupta directă împotriva imperialismului nu are sorţi de izbândă, afară doar de cazul când s-ar mărgini la combaterea unor excese deosebit de odioase“. <a href="javascript:void(0);" id="n183">[183]</a> Deoarece îndreptarea prin reforme a bazelor imperialismului este o înşelătorie, „un deziderat pios“, deoarece reprezentanţii burghezi ai naţiunilor asuprite nu merg „mai departe“ înainte, acest reprezentant burghez al naţiunii asupritoare merge „mai departe“ <i>înapoi</i>, spre o atitudine slugarnică faţă de imperialism, camuflată sub pretenţia de „rigurozitate ştiinţifică“. Nimic de zis, frumoasă „logică“!</p>', '<p><a id="p5"></a>Problema dacă este posibilă o schimbare prin reforme a bazelor imperialismului, problema dacă trebuie să se meargă înainte, spre ascuţirea şi adâncirea contradicţiilor generate de el, sau înapoi, spre atenuarea lor, sunt problemele fundamentale ale criticii imperialismului. Deoarece particularităţile politice ale imperialismului sunt reacţiunea pe toată linia şi intensificarea asupririi naţionale în legătură cu dominaţia oligarhiei financiare şi cu înlăturarea liberei concurenţe, de la începutul secolului al XX-lea se manifestă în mai toate ţările imperialiste o opoziţie mic-burgheză-democratică faţă de imperialism. Şi ruptura lui Kautsky şi a larg răspânditului curent internaţional al kautskismului cu marxismul constă tocmai în aceea că el, Kautsky, nu numai că n-a căutat şi n-a ştiut să ia atitudine împotriva acestei opoziţii mic-burgheze, reformiste şi economiceşte profund reacţionare, ci, dimpotrivă, i s-a alăturat în practică.</p>', '<p><a id="p6"></a>În Statele Unite, războiul imperialist din 1898 împotriva Spaniei a provocat opoziţia „antiimperialiştilor“, aceşti ultimi mohicani ai democraţiei burgheze, care îl numeau război „criminal“, considerau că anexarea de teritorii străine este o încălcare a constituţiei, declarau că felul în care s-a procedat cu şeful indigenilor din Filipine, Aguinaldo (după ce i s-a făgăduit că ţara sa va fi liberă, au fost debarcate trupe americane, iar insulele Filipine au fost anexate), este o „înşelătorie din partea şoviniştilor“ şi citau cuvintele lui Lincoln: „când omul alb se guvernează singur, asta este autoguvernare; când el se guvernează singur şi totodată guvernează pe alţii, asta nu mai este autoguvernare, ci despotism“. <a href="javascript:void(0);" id="n184">[184]</a> Dar atâta timp cât toată această critică se temea să recunoască legătura indisolubilă dintre imperialism şi trusturi, deci legătura indisolubilă dintre imperialism şi bazele capitalismului, atâta timp cât ea se temea să se alăture forţelor generate de marea producţie capitalistă şi de dezvoltarea acesteia, ea rămânea un „deziderat pios“.</p>', '<p><a id="p7"></a>Aceeaşi este şi poziţia fundamentală adoptată de Hobson în critica pe care o face imperialismului. Hobson a luat-o înainte lui Kautsky, ridicându-se împotriva „inevitabilităţii imperialismului“ şi subliniind necesitatea „de a ridica capacitatea de consum“ a populaţiei (în condiţiile capitalismului!). Dintr-un punct de vedere mic-burghez critică imperialismul, atotputernicia băncilor, oligarhia financiară etc. autorii Agahd, A. Lansburgh, L. Eschwege, de repetate ori citaţi de noi, iar dintre autorii francezi — Victor Bérard, autorul lucrării superficiale „Anglia şi imperialismul“, apărută în 1900. Toţi aceştia, care sunt departe de a se pretinde marxişti, opun imperialismului libera concurenţă şi democraţia, condamnă planul aventurist al construirii liniei ferate Berlin-Bagdad, generator de conflicte şi război, exprimă „pioase deziderate“ de pace etc., şi până şi A. Neymarck, statisticianul emisiunilor internaţionale, totalizând în 1912 sutele de miliarde de franci ale valorilor „internaţionale“, a exclamat: „Este oare de conceput ca pacea să poată fi violată?... ca în faţa unor asemenea cifre uriaşe cineva să-şi asume riscul de a declanşa un război?“ <a href="javascript:void(0);" id="n185">[185]</a></p>', '<p><a id="p8"></a>Din partea unor economişti burghezi nu trebuie să ne mire o asemenea naivitate; lor le şi <i>convine</i> să pară atât de naivi şi să vorbească „serios“ despre pace în condiţiile imperialismului. Dar ce a mai rămas din marxismul lui Kautsky, când în 1914, 1915 şi 1916 el adoptă acelaşi punct de vedere burghezo-reformist şi afirmă că „toţi sunt de acord“ (imperialiştii, pseudosocialiştii şi social-pacifiştii) în privinţa păcii? În loc să analizeze şi să dezvăluie profundele contradicţii ale imperialismului, el nu manifestă decât reformista „dorinţă pioasă“, de a le ocoli, de a le ignora.</p>', '<p><a id="p9"></a>Iată o mostră de felul în care înţelege Kautsky să facă din punct de vedere economic critica imperialismului. El ia cifrele exportului şi importului Angliei în şi din Egipt pe anii 1872 şi 1912; reiese că acest export şi import a crescut mai slab decât exportul şi importul total al Angliei. În legătură cu aceasta, Kautsky conchide: „N-avem nici un motiv să presupunem că fără ocuparea militară a Egiptului, numai sub influenţa acţiunii factorilor economici, comerţul Angliei cu această ţară ar fi crescut mai încet“. „Tendinţele expansioniste ale capitalului“ „pot fi cel mai bine realizate nu prin metodele violente ale imperialismului, ci prin democraţie paşnică“. <a href="javascript:void(0);" id="n186">[186]</a></p>', '<p><a id="p10"></a>Aceste consideraţii ale lui Kautsky, pe care d-l Spectator, scutierul său rus (şi ocrotitorul rus al social-şoviniştilor), le repetă în zeci de variante, constituie temelia criticii kautskiste a imperialismului, şi de aceea trebuie să insistăm mai amănunţit asupra lor. Începem cu un citat din Hilferding, despre ale cărui concluzii Kautsky a spus de repetate ori, între altele şi în aprilie 1915, că sunt „unanim acceptate de toţi teoreticienii socialişti“.</p>', '<p><a id="p11"></a>„Nu este treaba proletariatului — scrie Hilferding — să opună politicii capitaliste mai progresiste politica depăşită a erei liberului-schimb şi a atitudinii ostile faţă de stat. Răspunsul proletariatului la politica economică a capitalului financiar, la imperialism, poate fi numai socialismul, şi nicidecum liberul schimb. Nu idealul restabilirii liberei concurenţe — el a devenit astăzi un ideal reacţionar — poate fi acum ţelul politicii proletare, ci numai suprimarea totală a concurenţei prin înlăturarea capitalismului“. <a href="javascript:void(0);" id="n187">[187]</a></p>', '<p><a id="p12"></a>Kautsky a rupt cu marxismul, preconizând pentru epoca capitalului financiar un „ideal reacţionar“, „democraţia paşnică“, „numai acţiunea factorilor economici“, — deoarece <i>în mod obiectiv</i> acest ideal ne trage înapoi, de la capitalismul monopolist la cel nemonopolist, şi este o înşelătorie reformistă.</p>', '<p><a id="p13"></a>Comerţul cu Egiptul (sau cu altă colonie sau semicolonie) „ar fi crescut“ într-o măsură mai mare fără ocupaţie militară, fără imperialism, fără capitalul financiar. Ce înseamnă aceasta? Înseamnă că ritmul de dezvoltare al capitalismului ar fi fost mai rapid dacă libera concurenţă n-ar fi fost îngrădită nici prin existenţa monopolurilor în general, nici prin „legăturile“ ori prin apăsarea (adică tot prin monopolul) capitalului financiar, nici prin stăpânirea monopolistă a coloniilor de către unele ţări?</p>', '<p><a id="p14"></a>Alt sens nu pot avea consideraţiile lui Kautsky, iar <i>acest</i> „sens“ este un nonsens. Să admitem că <i>da</i>, că libera concurenţă, fără nici un fel de monopoluri, <i>ar fi</i> dezvoltat mai rapid capitalismul şi comerţul. Se ştie însă că, cu cât mai rapidă este dezvoltarea comerţului şi a capitalismului, cu atât mai intensă este concentrarea producţiei şi a capitalului, concentrare care <i>generează</i> monopolul. Iar monopolurile s-au <i><span class="spt">şi</span></i> născut, s-au născut tocmai <i><span class="spt">din</span></i> libera concurenţă! Chiar dacă monopolurile au început acum să frâneze dezvoltarea, asta nu poate constitui totuşi un argument în favoarea liberei concurenţe, care a devenit imposibilă după ce a dat naştere monopolurilor.</p>', '<p><a id="p15"></a>Oricum am suci şi am învârti raţionamentul lui Kautsky, nu vom găsi în el nimic altceva decât reacţionarism şi reformism burghez.</p>', '<p><a id="p16"></a>Chiar dacă aţi corecta acest raţionament şi, asemenea lui Spectator, aţi spune că comerţul coloniilor engleze cu Anglia se dezvoltă acum mai încet decât comerţul lor cu alte ţări, — nici asta nu l-ar salva pe Kautsky. Căci ceea ce loveşte în comerţul Angliei este <i><span class="spt">tot</span></i> monopolul, <i><span class="spt">tot</span></i> imperialismul, însă monopolul şi imperialismul altei ţări (America, Germania). Se ştie că cartelurile au dus la tarife vamale protecţioniste de un tip nou, original: sunt protejate (asta a subliniat-o încă Engels în volumul al III-lea al „Capitalului“) tocmai produsele exportabile. E cunoscut apoi sistemul, propriu cartelurilor şi capitalului financiar, „de a exporta sub preţul de cost“, la preţuri de „dumping“, cum spun englezii, şi anume: înăuntrul ţării cartelul îşi desface produsele la preţuri ridicate, de monopol, iar în străinătate le desfăce la preţuri de dumping pentru a-l torpila pe concurent, pentru a lărgi la maximum producţia proprie etc. Dacă Germania îşi dezvoltă mai rapid decât Anglia comerţul cu coloniile engleze, aceasta nu dovedeşte decât că imperialismul german este mai proaspăt, mai puternic, mai organizat decât cel englez, că îi este superior, dar nu dovedeşte nicidecum „precumpănirea“ liberului schimb, căci lupta se dă aici nu între liberul schimb, de o parte, şi protecţionismul, dependenţa colonială, de altă parte, ci între un imperialism şi altul, între un monopol şi altul, între un capital financiar şi altul. Precumpănirea imperialismului german asupra celui englez e mai puternică decât zidul graniţelor coloniale sau al tarifelor vamale protecţioniste; a deduce de aici un „argument“ <i>în favoarea</i> liberului schimb şi a „democraţiei paşnice“ înseamnă a debita o platitudine, a uita trăsăturile şi însuşirile fundamentale ale imperialismului, a substitui marxismului reformismul mic-burghez.</p>', '<p><a id="p17"></a>Este demn de remarcat că până şi economistul burghez A. Lansburgh, care critică imperialismul dintr-un punct de vedere tot atât de mic-burghez ca şi Kautsky, a prelucrat totuşi într-o manieră mai ştiinţifică datele statisticii comerciale. El nu compară o ţară luată la întâmplare şi nu o singură colonie cu celelalte ţări, ci compară exportul unei ţări imperialiste 1) în ţări care depind de ea din punct de vedere financiar, care iau bani cu împrumut de la ea, şi 2) în ţări care nu depind de ea din punct de vedere financiar. Iată rezultatul:</p>', '<img alt="2.04.11.01" class="auto" src="./Images/2.04.11.01.png" width="70%"/><a id="p18"></a>', '<p><a id="p19"></a>Lansburgh <i>n-a totalizat</i> datele şi de aceea n-a observat că, <i>dacă</i> aceste cifre oferă vreo dovadă, apoi numai <i>împotriva</i> tezei sale, căci exportul în ţările care din punct de vedere financiar depind de Germania a crescut <i>totuşi mai repede</i>, deşi nu cu mult, decât în cele care din punct de vedere financiar nu depind de ea (am spus „dacă“, deoarece statistica lui Lansburgh e încă departe de a fi completă).</p>', '<p><a id="p20"></a>Cercetând legătura dintre export şi împrumuturi, Lansburgh scrie:</p>', '<p><a id="p21"></a>„În 1890/91 a fost contractat un împrumut românesc prin intermediul unor bănci germane, care în anii precedenţi dăduseră deja avansuri în contul lui. Împrumutul servea în special pentru achitarea materialului de cale ferată care fusese comandat în Germania. În 1891, exportul german în România s-a cifrat la 55.000.000 de mărci. În anul următor a scăzut la 39.400.000 şi, cu unele întreruperi, a continuat să scadă până în 1900, când s-a redus la 25.400.000 de mărci. Abia în anii din urmă a fost din nou atins nivelul anului 1891, şi aceasta mulţumită a două noi împrumuturi.</p>', '<p><a id="p22"></a>Exportul german în Portugalia a crescut, ca urmare a împrumuturilor din 1888/89, la 21.100.000 de mărci (în 1890); apoi în următorii doi ani a scăzut respectiv la 16.200.000 şi 7.400.000 şi a revenit la vechiul său nivel abia în 1903.</p>', '<p><a id="p23"></a>Şi mai grăitoare sunt datele referitoare la comerţul germano-argentinian. Datorită împrumuturilor din 1888 şi 1890, exportul german în Argentina a atins în 1889 cifra de 60.700.000 de mărci. Doi ani mai târziu exportul nu mai reprezenta decât 18.600.000, adică mai puţin de o treime din exportul anului 1889. Abia în 1901 el a atins şi a depăşit nivelul anului 1889, ceea ce se datora unor noi împrumuturi acordate statului şi comunelor, finanţării unor construcţii de uzine electrice şi altor operaţii de credit.</p>', '<p><a id="p24"></a>Exportul în Chile a crescut, în urma împrumutului din 1889, la 45.200.000 (în 1892) şi a scăzut apoi, după un an, la 22.500.000. După un nou împrumut, contractat prin intermediul unor bănci germane în 1906, exportul s-a ridicat la 84.700.000 (în 1907), pentru a scădea din nou, în 1908, la 52.400.000“. <a href="javascript:void(0);" id="n188">[188]</a></p>', '<p><a id="p25"></a>Din aceste fapte, Lansburgh deduce amuzanta morală filistină că exportul bazat pe împrumuturi este extrem de nesigur şi de inegal, că nu e bine să exporţi capitaluri în străinătate în loc să dezvolţi în chip „firesc“ şi „armonios“ industria naţională, că pe Krupp îl costă „scump“ bacşişurile de milioane care se dau la contractarea împrumuturilor străine etc. Dar faptele vorbesc limpede: sporirea exportului este legată <i>tocmai</i> de manoperele frauduloase ale capitalului financiar, care nu se sinchiseşte de morala burgheză şi scoate două piei de pe o singură oaie: întâi, profitul de la împrumut şi, al doilea, profitul de la <i>acelaşi</i> împrumut, când acesta este întrebuinţat pentru cumpărarea produselor lui Krupp sau a materialelor de cale ferată ale sindicatului oţelului etc.</p>', '<p><a id="p26"></a>Repetăm: departe de a considera că statistica lui Lansburgh este fără cusur, am găsit totuşi necesar s-o reproducem aici pentru că e mai ştiinţifică decât statistica lui Kautsky şi a lui Spectator, pentru că Lansburgh încearcă să abordeze just problema. Pentru a putea aprecia rolul capitalului financiar în domeniul exportului etc., trebuie să ştii să separi legătura specială şi exclusivă dintre export şi manoperele financiarilor, dintre export şi desfacerea produselor cartelurilor etc. A compara însă pur şi simplu coloniile în general cu ţări necoloniale, a compara un imperialism cu alt imperialism, o semicolonie sau o colonie (Egiptul) cu toate celelalte ţări înseamnă a ocoli şi a estompa <i>fondul</i> problemei.</p>', '<p><a id="p27"></a>Critica pe care Kautsky o face din punct de vedere teoretic imperialismului nu are nimic comun cu marxismul tocmai pentru că nu este bună decât ca punct de plecare pentru propovăduirea păcii şi unităţii cu oportuniştii şi cu social-şoviniştii, pentru că ocoleşte şi estompează contradicţiile cele mai adânci şi fundamentale ale imperialismului: contradicţia dintre monopoluri şi libera concurenţă care există alături de ele, contradicţia dintre „operaţiile“ uriaşe (şi profiturile uriaşe) ale capitalului financiar şi comerţul „cinstit“ pe piaţa liberă, contradicţia dintre carteluri şi trusturi, de o parte, şi industria necartelată, de altă parte etc.</p>', '<p><a id="p28"></a>De acelaşi reacţionarism este pătrunsă şi faimoasa teorie a „ultraimperialismului“, inventată de Kautsky. Comparaţi consideraţiile făcute de el pe această temă în 1915 cu consideraţiile făcute de Hobson în 1902:</p>', '<p><a id="p29"></a>Kautsky: „...Nu s-ar putea oare ca actuala politică imperialistă să fie înlăturată de una nouă, ultraimperialistă, care să pună în locul luptei dintre capitalurile financiare naţionale exploatarea în comun a lumii de către capitalul financiar unit pe scară internaţională? O asemenea fază nouă a capitalismului este în orice caz imaginabilă. Nu avem încă date suficiente pentru a putea decide dacă ea este sau nu realizabilă“. <a href="javascript:void(0);" id="n189">[189]</a></p>', '<p><a id="p30"></a>Hobson: „Creştinismul, care s-a statornicit în câteva mari imperii federative, fiecare dintre ele având o serie de colonii necivilizate şi de ţări dependente, apare în ochii multora ca o dezvoltare cât se poate de legitimă a tendinţelor contemporane, şi anume ca o dezvoltare care ar oferi cele mai bune speranţe de pace durabilă pe baza trainică a interimperialismului“.</p>', '<p><a id="p31"></a>Ultraimperialism sau supraimperialism a numit Kautsky ceea ce Hobson a numit cu 13 ani înaintea lui interimperialism. În afară de născocirea unui nou termen savant prin înlocuirea unui prefix latin cu altul, progresul gândirii „ştiinţifice“ constă la Kaustky numai în pretenţia de a da drept marxism ceea ce Hobson califică în fond drept făţărnicie a popilor englezi. După războiul anglo-bur era cât se poate de firesc ca această preacinstită castă să-şi îndrepte toate eforturile spre <i>consolarea</i> micilor burghezi şi a muncitorilor englezi, care pierduseră pe mulţi de-ai lor în bătăliile din Africa de sud şi care trebuiau să plătească impozite majorate pentru a asigura financiarilor englezi profituri mai mari. Şi ce altă consolare mai bună putea ea să ofere decât aceea că imperialismul nu e chiar atât de rău, că el se apropie de inter-(sau ultra-)imperialism, care-i în stare să asigure o pace permanentă? Oricare ar fi bunele intenţii ale popilor englezi sau ale mierosului Kautsky, sensul social obiectiv, adică real, al „teoriei“ lui nu este decât unul singur: consolarea arhireacţionară a maselor cu speranţa că în condiţiile capitalismului ar fi posibilă o pace permanentă, abătându-li-se atenţia de la contradicţiile ascuţite şi de la problemele acute ale contemporaneităţii spre falsele perspective ale unui viitor şi pretins nou „ultraimperialism“. Înşelarea maselor — nimic altceva nu oferă teoria „marxistă“ a lui Kautsky.</p>', '<p><a id="p32"></a>Într-adevăr, e de ajuns s-o confruntăm cu fapte îndeobşte cunoscute, incontestabile, pentru a ne convinge cât de false sunt perspectivele pe care Kautsky caută să le sugereze muncitorilor germani (şi muncitorilor din toate ţările). Să luăm India, Indochina şi China. Se ştie că aceste trei ţări coloniale şi semicoloniale, cu o populaţie de 600.000.000—700.000.000 de locuitori, sunt exploatate de capitalul financiar al câtorva puteri imperialiste: Anglia, Franţa, Japonia, Statele Unite etc. Să presupunem că aceste ţări imperialiste vor încheia alianţe, unele împotriva altora, cu scopul de a-şi apăra sau lărgi posesiunile, interesele şi „sferele de influenţă“ în statele asiatice amintite. Aceste alianţe vor fi „interimperialiste“ sau „ultraimperialiste“. Să presupunem că <i>toate</i> puterile imperialiste vor încheia o alianţă pentru împărţirea „paşnică“ a ţărilor asiatice menţionate; aceasta va fi o alianţă a „capitalului financiar unit pe scară internaţională“. Istoria secolului al XX-lea ne oferă exemple concrete de asemenea alianţe, de pildă, în relaţiile dintre marile puteri şi China. Se pune întrebarea: este oare „imaginabilă“ supoziţia ca, în condiţiile menţinerii capitalismului (şi această menţinere este evident presupusă de Kautsky), asemenea alianţe să nu fie de scurtă durată, să excludă fricţiunile, conflictele şi lupta sub toate formele posibile?</p>', '<p><a id="p33"></a>E de ajuns să punem limpede această întrebare, pentru ca să nu i se poată da decât un răspuns negativ. Căci în condiţiile capitalismului <i>nu</i> se poate imagina un alt criteriu pentru împărţirea sferelor de influenţă, a intereselor, a coloniilor etc. în afară de acela al <i>forţei</i> participanţilor la împărţire, al forţei lor economice generale, financiare, militare etc. Iar forţa acestor participanţi la împărţire se schimbă într-o măsură inegală, căci în condiţiile capitalismului nu poate fi vorba de o dezvoltare <i>egală</i> a diferitelor întreprinderi, trusturi, ramuri industriale şi ţări. Acum o jumătate de veac Germania era o cantitate neglijabilă, dacă luăm forţa ei capitalistă în comparaţie cu aceea a Angliei de atunci; acelaşi lucru se poate spune despre Japonia în comparaţie cu Rusia. Este oare „imaginabilă“ supoziţia că peste zece, douăzeci de ani raportul de forţe dintre puterile imperialiste va rămâne <i>ne</i>schimbat? Nu, ea este absolut inimaginabilă.</p>', '<p><a id="p34"></a>De aceea, în realitatea capitalistă, şi nu în searbăda fantezie filistină a popilor englezi sau a „marxistului“ german Kautsky, alianţele „interimperialiste“ sau „ultraimperialiste“ — indiferent dacă s-ar încheia sub forma unei coaliţii imperialiste împotriva alteia sau sub forma unei coaliţii generale a <i>tuturor</i> puterilor imperialiste — sunt <i>in</i>evitabil doar „răgazuri“ între războaie. Alianţele paşnice pregătesc războaiele şi, la rândul lor se nasc din războaie, condiţionându-se reciproc şi generând alternarea formelor de luptă paşnică şi nepaşnică pe <i>una şi aceeaşi</i> bază — baza legăturilor şi a relaţiilor imperialiste ale economiei mondiale şi ale politicii mondiale. Iar preaînţeleptul Kautsky, pentru a linişti pe muncitori şi a-i împăca cu social-şoviniştii, care au trecut de partea burgheziei, <i>rupe</i> una de alta verigile acestui lanţ unic, rupe alianţa paşnică (şi ultraimperialistă, ba chiar ultra-ultraimperialistă) de astăzi a tuturor puterilor în vederea „pacificării“ Chinei (amintiţi-vă de înăbuşirea răscoalei boxerilor) de conflictul nepaşnic de mâine, care pregăteşte pentru poimâine o nouă coaliţie „paşnică“ generală pentru împărţirea, să zicem, a Turciei <i>etc. etc.</i> În locul conexiunii vii dintre perioadele de pace imperialistă şi perioadele de războaie imperialiste, Kautsky oferă muncitorilor o abstracţie moartă pentru a-i împăca cu conducătorii lor morţi.</p>', '<p><a id="p35"></a>In prefaţa la lucrarea sa „Istoria diplomaţiei în dezvoltarea internaţională a Europei“, americanul Hill împarte istoria diplomaţiei moderne în următoarele perioade: 1) era revoluţiei; 2) mişcarea constituţională; 3) era „imperialismului comercial“ <a href="javascript:void(0);" id="n190">[190]</a> din zilele noastre. Un alt autor împarte istoria „politicii mondiale“ a Marii Britanii cu începere de la 1870 în 4 perioade: 1) prima perioadă asiatică (lupta împotriva înaintării Rusiei în Asia centrală în direcţia Indiei); 2) perioada africană (aproximativ 1885—1902) — lupta împotriva Franţei pentru împărţirea Africii („Fachoda“ 1898, la un pas de război cu Franţa); 3) a doua perioadă asiatică (tratatul cu Japonia împotriva Rusiei) şi 4) perioada „europeană“, în care politica Angliei este îndreptată mai ales împotriva Germaniei. <a href="javascript:void(0);" id="n191">[191]</a> „Ciocnirile politice dintre detaşamentele de avangardă se produc pe terenul financiar“, a scris încă în 1905 „specialistul“ bancar Riesser, arătând cum capitalul financiar francez, operând în Italia, a pregătit alianţa politică a acestor ţări, cum s-a desfăşurat lupta dintre Germania şi Anglia pentru Persia, lupta tuturor capitalurilor europene pentru împrumuturile solicitate de China etc. Iată realitatea vie a alianţelor paşnice „ultraimperialiste“ în legătura lor indisolubilă cu conflictele imperialiste pur şi simplu.</p>', '<p><a id="p36"></a>Estomparea de către Kautsky a celor mai adânci contradicţii ale imperialismului, estompare care se transformă inevitabil într-o disimulare a hidoşeniei acestuia, îşi lasă urmele şi în critica pe care acest autor o face trăsăturilor politice prin care se caracterizează imperialismul. Imperialismul este epoca capitalului financiar şi a monopolurilor, care generează pretutindeni tendinţe spre dominaţie, şi nu spre libertate. Reacţiune pe toată linia, indiferent de regimul politic, ascuţirea extremă a contradicţiilor şi în acest domeniu — iată rezultatul acestor tendinţe. Se înteţeşte îndeosebi asuprirea naţională şi tendinţa spre anexiuni, adică spre încălcarea independenţei naţionale (căci anexarea nu este altceva decât o încălcare a autodeterminării naţiunilor). Hilferding subliniază cu drept cuvânt legătura dintre imperialism şi înteţirea asupririi naţionale: „Cât despre ţările recent devenite accesibile — scrie el —, acolo capitalul importat adânceşte contradicţiile şi stârneşte în rândurile popoarelor a căror conştiinţă naţională se trezeşte o împotrivire mereu crescândă faţă de venetici; această împotrivire se poate uşor transforma în măsuri primejdioase îndreptate împotriva capitalului străin. Vechile relaţii sociale trec printr-un proces de revoluţionare radicală, milenara stare de izolare agrară a «naţiunilor aflate în afara istoriei» dispare, iar ele înseşi sunt atrase în vâltoarea capitalistă. Chiar capitalismul dă treptat popoarelor subjugate mijloacele şi căile pentru eliberarea lor. Şi ceea ce a fost cândva ţelul suprem al naţiunilor europene: crearea statului naţional unitar ca instrument al libertăţii economice şi culturale devine şi ţelul lor. Această mişcare de independenţă ameninţă capitalul european în cele mai preţioase şi mai promiţătoare dintre domeniile lui de exploatare, iar capitalul european îşi poate menţine dominaţia numai sporindu-şi neîncetat forţele militare“. <a href="javascript:void(0);" id="n192">[192]</a></p>', '<p><a id="p37"></a>La aceasta trebuie adăugat că nu numai în ţările recent devenite accesibile, dar şi în ţările vechi, imperialismul duce la anexiuni, la înteţirea asupririi naţionale şi, prin urmare, la creşterea împotrivirii. Luând atitudine împotriva tezei potrivit căreia imperialismul înteţeşte reacţiunea politică, Kautsky lasă în umbră problema, astăzi deosebit de actuală, a imposibilităţii unităţii cu oportuniştii în epoca imperialismului. Declarându-se împotriva anexiunilor, el o face într-o formă cât mai puţin jenantă şi cât mai lesne acceptabilă pentru oportunişti. Deşi se adresează nemijlocit publicului german, el ocoleşte lucrurile cele mai importante şi mai actuale, de pildă faptul că Alsacia-Lorena este un teritoriu anexat de Germania. Să luăm un exemplu care va ilustra această „deviere a gândirii“ lui Kautsky. Să presupunem că un japonez condamnă anexarea Filipinelor de către americani. Se pune întrebarea: cine-l va crede că o face din ostilitate faţă de anexiuni în general, şi nu din dorinţa de a anexa el însuşi Filipinele? Şi nu va trebui oare să admitem că „lupta“ acestui japonez împotriva anexiunilor poate fi socotită sinceră şi politiceşte cinstită numai în cazul când el se ridică şi împotriva anexării Coreii de către Japonia, când cere pentru Coreea libertatea de a se despărţi de Japonia?</p>', '<p><a id="p38"></a>Atât analiza teoretică a imperialismului, cât şi critica lui din punct de vedere economic şi politic sunt la Kautsky <i>pe de-a-ntregul</i> pătrunse de tendinţa, absolut incompatibilă cu marxismul, de a estompa şi a şterge contradicţiile cele mai fundamentale, de a menţine cu orice preţ unitatea cu oportunismul din mişcarea muncitorească europeană, unitate care se destramă.</p>'],
'idChr': '2.05.11text',
'title': 'IX. Critica imperialismului',
'info': 'Imperialismul, stadiul cel mai înalt al capitalismului (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>X. Locul istoric al imperialismului</h6>', '<p><a id="p1"></a>Am văzut că, prin esenţa sa economică, imperialismul este capitalism monopolist. Însuşi acest fapt determină locul istoric al imperialismului, căci monopolul, care ia naştere pe terenul liberei concurenţe şi tocmai din libera concurenţă, înseamnă trecerea de la capitalism la o formaţiune social-economică superioară. Trebuie să relevăm îndeosebi patru forme principale de monopoluri sau de manifestări principale ale capitalismului monopolist, caracteristice pentru epoca de care ne ocupăm.</p>', '<p><a id="p2"></a>În primul rând, monopolul a luat naştere din concentrarea producţiei pe o treaptă foarte înaltă a dezvoltării ei. Acestea sunt uniunile monopoliste ale capitaliştilor, cartelurile, sindicatele, trusturile. Am văzut ce rol uriaş au ele în viaţa economică contemporană. Pe la începutul secolului al XX-lea, ele au devenit pe deplin precumpănitoare în ţările avansate, şi dacă primii paşi pe calea cartelării au fost făcuţi mai întâi de ţări cu tarife protecţioniste ridicate (Germania, America), — nu-i mai puţin adevărat că Anglia, cu sistemul liberului schimb practicat de ea, a înregistrat doar ceva mai târziu acelaşi fapt esenţial: naşterea monopolurilor din concentrarea producţiei.</p>', '<p><a id="p3"></a>În al doilea rând, monopolurile au dus la o intensificare a acaparării celor mai importante izvoare de materii prime, în special pentru industria de bază — şi cea mai cartelată — a societăţii capitaliste: industria cărbunelui şi cea siderurgică. Stăpânirea monopolistă a celor mai importante izvoare de materii prime a sporit enorm puterea marelui capital şi a ascuţit contradicţia dintre industria cartelată şi cea necartelată.</p>', '<p><a id="p4"></a>În al treilea rând, monopolul a luat naştere din sistemul bancar. Din modeste întreprinderi mijlocitoare, băncile s-au transformat în monopolişti ai capitalului financiar. Nu mai mult de 3—5 bănci foarte mari ale oricăreia dintre naţiunile capitaliste cele mai avansate au realizat „uniunea personală“ a capitalului industrial şi a celui bancar şi au concentrat în mâinile lor puterea de a dispune de multe miliarde, care reprezintă partea cea mai mare a capitalurilor şi a veniturilor băneşti ale întregii ţări. Oligarhia financiară, care prinde într-o reţea deasă de relaţii de dependenţă toate instituţiile economice şi politice ale societăţii burgheze contemporane, fără excepţie, — iată manifestarea cea mai pregnantă a acestui monopol.</p>', '<p><a id="p5"></a>În al patrulea rând, monopolul a luat naştere din politica colonialistă. La numeroasele mobiluri „vechi“ ale politicii colonialiste, capitalul financiar a adăugat lupta pentru izvoare de materii prime, pentru export de capital, pentru „sfere de influenţă“ — adică sfere de tranzacţii rentabile, concesiuni, profituri monopoliste etc. —, în sfârşit lupta pentru spaţiu economic în general. Când puterile europene deţineau prin coloniile lor a zecea parte din teritoriul Africii, de pildă, cum era cazul încă în 1876, politica colonialistă se putea desfăşura în chip nemonopolist, după metoda „ocupării libere“, ca să zicem aşa, a diferite teritorii. Dar <a id="cit37"></a>când (pe la 1900) <sup>9</sup>/<sub>10</sub> din Africa au ajuns să fie deja acaparate, când lumea întreagă a ajuns să fie deja împărţită, a început în mod inevitabil era stăpânirii coloniale monopoliste şi, prin urmare, era luptei deosebit de înverşunate pentru împărţirea şi reîmpărţirea lumii.</p>', '<p><a id="p6"></a>Este îndeobşte cunoscut în ce măsură a ascuţit capitalismul monopolist toate contradicţiile capitalismului. Este de ajuns să amintim scumpetea traiului şi apăsarea exercitată de carteluri. Această ascuţire a contradicţiilor este cea mai puternică forţă motrice a perioadei istorice de tranziţie care a început o dată cu victoria definitivă a capitalului financiar mondial.</p>', '<p><a id="p7"></a><a id="cit38"></a>Monopoluri, oligarhie, tendinţe de dominaţie în locul tendinţelor de libertate, exploatarea unui număr tot mai mare de naţiuni mici sau slabe de către un mănunchi de naţiuni foarte bogate sau foarte puternice, toate acestea au generat acele trăsături distinctive ale imperialismului care ne determină să-l caracterizăm drept capitalism parazitar sau în putrefacţie. Tot mai mult iese în relief, ca una dintre tendinţele imperialismului, crearea „statului-rentier“, a statului-cămătar, a cărui burghezie trăieşte într-o măsură mereu crescândă din exportul de capital şi din „tăierea de cupoane“. Ar fi greşit să se creadă că această tendinţă spre putrefacţie exclude o creştere rapidă a capitalismului. Nu, unele ramuri industriale, unele pături ale burgheziei, unele ţări manifestă în epoca imperialismului, cu o forţă mai mare sau mai mică, când una, când alta dintre aceste tendinţe. Privit în ansamblu, capitalismul creşte incomparabil mai rapid decât înainte, dar această creştere nu numai că devine în general mai inegală, ci inegalitatea se manifestă în special şi prin putrefacţia ţărilor celor mai bogate în capital (Anglia).</p>', '<p><a id="p8"></a>Cu privire la ritmul dezvoltării economice a Germaniei, Riesser, autorul unui studiu asupra marilor bănci germane, spune: „Progresul nu tocmai lent al epocii precedente (1848—1870) se află, faţă de ritmul dezvoltării întregii economii a Germaniei, şi în special a băncilor ei, în epoca actuală (1870—1905), cam în acelaşi raport în care viteza străbunei diligenţe se află faţă de viteza ameţitoare a automobilului modern, care începe să devină primejdioasă atât pentru cei dinăuntrul lui, cât şi pentru pietonul ce-şi vede fără grijă de drum“. La rândul său, acest capital financiar, care a crescut neobişnuit de repede, şi tocmai pentru că a crescut atât de repede, n-ar avea nimic împotrivă să treacă la o stăpânire mai „liniştită“ a coloniilor care ar putea fi smulse, nu numai prin mijloace paşnice, naţiunilor mai bogate. În Statele Unite, dezvoltarea economică a avut în ultimele decenii un ritm şi mai rapid decât în Germania, şi tocmai <i>datorită</i> acestui fapt trăsăturile parazitare ale capitalismului american contemporan s-au manifestat cu o deosebită vigoare. Pe de altă parte, compararea burgheziei americane republicane, de pildă, cu burghezia monarhistă japoneză sau germană arată că chiar şi cea mai pronunţată deosebire politică devine extrem de atenuată în epoca imperialismului, dar nu pentru că ar fi în genere lipsită de importanţă, ci pentru că în toate aceste cazuri e vorba de o burghezie cu trăsături de parazitism net conturate.</p>', '<p><a id="p9"></a>Prin faptul că într-o ramură industrială din multe altele, într-o ţară din multe altele etc., capitaliştii obţin profituri înalte de monopol, ei capătă posibilitatea economică de a corupe unele pături de muncitori, iar vremelnic chiar o minoritate destul de însemnată a acestora, atrăgându-i de partea burgheziei din ramura industrială respectivă sau a burgheziei naţiunii respective împotriva tuturor celorlalte. Accentuarea antagonismului dintre naţiunile imperialiste în legătură cu împărţirea lumii întăreşte această tendinţă. Astfel se creează legătura dintre imperialism şi oportunism, legătură care s-a manifestat în Anglia mai devreme şi mai puternic decât în oricare altă parte, datorită faptului că unele trăsături imperialiste ale dezvoltării au apărut aici mult mai devreme ca în alte ţări. Unii autori, printre care se numără şi L. Martov, de pildă, preferă să ocolească faptul — deosebit de izbitor astăzi — că există o legătură între imperialism şi oportunismul din mişcarea muncitorească, limitându-se la consideraţii „oficial-optimiste“ (în spiritul lui Kautsky şi al lui Huysmans) de felul următor: cauza adversarilor capitalismului n-ar avea sorţi de izbândă dacă tocmai capitalismul avansat ar duce la întărirea oportunismului sau dacă tocmai muncitorii mai bine retribuiţi ar înclina spre oportunism etc. Nu trebuie să ne înşelăm asupra semnificaţiei acestui „optimism“: este un optimism referitor la oportunism şi care serveşte la camuflarea lui. În realitate însă, dezvoltarea deosebit de rapidă şi deosebit de odioasă a oportunismului este departe de a constitui chezăşia unei victorii trainice a lui, după cum rapiditatea evoluţiei unui abces pe un organism sănătos nu poate decât să grăbească spargerea abcesului şi însănătoşirea organismului. Cei mai periculoşi în această privinţă sunt oamenii care nu vor să înţeleagă că lupta împotriva imperialismului, dacă nu este indisolubil legată de lupta împotriva oportunismului, se reduce la o frază lipsită de conţinut şi amăgitoare.</p>', '<p><a id="p10"></a>Din tot ce am spus mai sus despre esenţa economică a imperialismului reiese că acesta trebuie caracterizat drept capitalism de tranziţie sau, mai bine zis, capitalism muribund. În această privinţă este extrem de instructiv că economiştii burghezi care descriu capitalismul contemporan folosesc în mod curent termeni ca: „împletire“, „lipsă de izolare“ etc.; băncile sunt „întreprinderi care, prin sarcinile şi prin dezvoltarea lor, nu au un caracter economic strict privat, ci depăşesc tot mai mult sfera reglementării economice strict private“. Şi acelaşi Riesser, căruia îi aparţin aceste cuvinte, declară cu un aer foarte serios că „prezicerea“ marxiştilor în ceea ce priveşte „socializarea“ „nu s-a adeverit“!</p>', '<p><a id="p11"></a>Dar ce exprimă cuvinţelul „împletire“? El sesizează numai o singură trăsătură, mai izbitoare, a procesului care se desfăşoară sub ochii noştri. El arată că observatorul vorbeşte de copaci fără să vadă pădurea. El copiază orbeşte ceea ce este exterior, întâmplător, haotic şi ne dezvăluie în persoana observatorului un om copleşit de materialul brut şi complet incapabil să înţeleagă conţinutul şi semnificaţia acestui material. Deţinerea de acţiuni, relaţiile dintre proprietarii privaţi „se împletesc întâmplător“. Dar substratul acestei împletiri, temelia ei rezidă în relaţiile de producţie sociale care se schimbă. Când o mare întreprindere devine o întreprindere gigantică şi organizează metodic, pe baza unor date generale precis calculate, livrarea unor materii prime în proporţie de <sup>2</sup>/<sub>3</sub> sau <sup>3</sup>/<sub>4</sub> din cantitatea necesară pentru satisfacerea consumului unei populaţii de zeci de milioane: când se organizează sistematic transportarea acestei materii prime la centrele de producţie cele mai convenabile, aflate uneori la o depărtare de sute şi mii de kilometri unul de altul; când toate stadiile succesive de prelucrare a materialului, inclusiv stadiul fabricării unei serii întregi de tipuri de produse finite, sunt coordonate dintr-un centru unic; când distribuirea acestor produse între zeci şi sute de milioane de consumatori se face după un plan unic (desfacerea petrolului în America şi în Germania de către trustul american al petrolului), devine clar că avem de-a face cu o socializare a producţiei, şi nicidecum cu o simplă „împletire“, că relaţiile economice private şi relaţiile de proprietate privată constituie un înveliş care nu mai corespunde conţinutului şi care trebuie să putrezească inevitabil, dacă înlăturarea lui va fi în chip artificial întârziată, un înveliş care (în cazul cel mai rău, dacă vindecarea abcesului oportunist va întârzia) poate să rămână în stare de putrefacţie un timp relativ îndelungat, dar care va fi totuşi fără doar şi poate înlăturat.</p>', '<p><a id="p12"></a>Schulze-Gaevernitz, un admirator entuziast al imperialismului german, exclamă:</p>', '<p><a id="p13"></a>„Dacă în ultimă instanţă conducerea sistemului bancar german revine unei duzini de persoane, este clar că activitatea lor prezintă de pe acum pentru binele poporului o importanţă mai mare decât activitatea majorităţii miniştrilor“ (aici e mai convenabil să uiţi „împletirea“ dintre bancheri, miniştri, industriaşi şi rentieri...) „...Dacă analizăm temeinic tendinţele de dezvoltare arătate mai sus, obţinem următoarele: capitalul bănesc al naţiunii e reunit în bănci; băncile sunt legate între ele prin cartelare; capitalul naţiunii, în căutare de plasament, ia forma de hârtii de valoare. Aceasta înseamnă că se împlinesc cuvintele geniale ale lui Saint-Simon: «Actuala anarhie în producţie, provenind din faptul că relaţiile economice se desfăşoară fără o reglementare unitară, trebuie să facă loc organizării producţiei. Producţia nu va mai fi condusă de întreprinzători izolaţi, independenţi unul de altul, care nu cunosc nevoile economice ale oamenilor, ci de o anumită instituţie socială. Un comitet central însărcinat cu această conducere, având posibilitatea să cuprindă domeniul vast al economiei sociale dintr-un punct de vedere mai înalt, o va reglementa spre folosul întregii societăţi şi va remite mijloacele de producţie în mâini competente, îngrijindu-se mai ales de asigurarea unei armonii permanente între producţie şi consum. Există instituţii care au inclus în sfera preocupărilor lor o anumită organizare a activităţii economice: băncile». Suntem încă departe de împlinirea acestor cuvinte ale lui Saint-Simon, dar ne aflăm pe calea care duce la înfăptuirea lor: un marxism deosebit de acela conceput de Marx, dar deosebit numai prin formă“. <a href="javascript:void(0);" id="n193">[193]</a></p>', '<p><a id="p14"></a>Nimic de zis: frumoasă „infirmare“ a lui Marx, infirmare care face un pas înapoi de la analiza ştiinţifică riguroasă a lui Marx la intuirea — deşi genială, dar totuşi numai intuire a lui Saint-Simon.</p>'],
'idChr': '2.05.12text',
'title': 'X. Locul istoric al imperialismului',
'info': 'Imperialismul, stadiul cel mai înalt al capitalismului (1917)',
},
{'year': '1915',
'image': 'lenin1',
'content': ['<p><a id="p0"></a>Faptul că revoluţia nu e posibilă fără o situaţie revoluţionară şi că nu orice situaţie revoluţionară duce la revoluţie este indiscutabil pentru un marxist. Care sunt, în genere vorbind, simptomele unei situaţii revoluţionare? Credem că nu greşim indicând trei simptome principale: 1) Neputinţa claselor stăpânitoare de a-şi menţine neschimbată dominaţia; o criză a „vârfurilor“, o criză a politicii clasei guvernante, care provoacă o spărtură pe unde răbufnesc nemulţumirea şi revolta claselor asuprite. De regulă, pentru ca revoluţia să izbucnească, nu e suficient ca „păturile de jos să nu mai vrea“ să trăiască ca înainte, ci e necesar ca şi „vârfurile să nu mai poată“ trăi ca înainte. 2) O agravare mai pronunţată decât cea obişnuită a sărăciei şi a mizeriei claselor asuprite. 3) O creştere însemnată, în virtutea cauzelor menţionate, a spiritului combativ al maselor, care în epoca „paşnică“ se lasă jefuite în linişte, iar în perioadele furtunoase sunt împinse de întreaga conjunctură a crizei, <i>cât şi de „vârfurile“ înseşi</i>, să acţioneze independent pe arena istoriei.</p>', '<p><a id="p1"></a>De regulă, fără aceste schimbări obiective, independente de voinţa nu numai a unor anumite grupări şi partide, ci şi de voinţa unor anumite clase, revoluţia nu e posibilă. Totalitatea acestor schimbări obiective constituie ceea ce numim situaţie revoluţionară. O atare situaţie a existat în 1905 în Rusia, precum şi în toate epocile revoluţionare în Occident; dar ea a existat şi în deceniul al 7-lea al secolului trecut în Germania şi în perioada 1859—1861 şi 1879—1880 în Rusia, şi în aceste cazuri nu a avut loc o revoluţie. De ce? Pentru că nu orice situaţie revoluţionară generează o revoluţie, ci numai o situaţie în care schimbările de ordin obiectiv enumerate mai sus se împletesc cu schimbări de ordin subiectiv, şi anume: capacitatea <i>clasei</i> revoluţionare de a întreprinde acţiuni revoluţionare de masă îndeajuns de <i>puternice</i> pentru a înfrânge (sau a slăbi considerabil) vechiul guvern, care niciodată, nici chiar în epoci de criză, nu „cade“ până nu-l răstorni.</p>', '<p><a id="p2"></a>Acestea sunt concepţiile marxiste despre revoluţie, concepţii care au fost dezvoltate în nenumărate rânduri şi admise de toţi marxiştii ca incontestabile şi care, în ceea ce ne priveşte pe noi, ruşii, au fost confirmate deosebit de concret de experienţa anului 1905.</p>', '<table style="margin-left: auto; margin-right: auto;"><a id="p3"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p4"></a>Că războiul european va fi mult mai greu decât celelalte războaie, e un lucru pe care toată lumea îl ştia, îl simţea şi îl admitea şi pe care experienţa războiului îl confirmă într-o măsură din ce în ce mai mare. Războiul se extinde. Temeliile politice ale Europei se zdruncină tot mai mult. Mizeria maselor e cumplită, iar eforturile depuse de guverne, de burghezie şi de oportunişti pentru a trece sub tăcere această mizerie sunt cu totul zadarnice. Profiturile obţinute de anumite grupuri de capitalişti de pe urma războiului sunt nemaipomenite, scandaloase. Contradicţiile s-au agravat enorm. Revolta surdă a maselor, năzuinţa vagă a păturilor oprimate şi ignorante spre o pace echitabilă („democratică“), murmurele de nemulţumire care încep să se facă auzite „de jos“ — toate acestea sunt o realitate. Iar cu cât războiul se prelungeşte şi se agravează, cu atât caută mai vârtos guvernele înseşi — şi trebuie să caute — să dezvolte spiritul combativ al maselor, chemându-le la o încordare a forţelor care depăşeşte limitele obişnuite şi la sacrificii. Experienţa războiului, ca şi experienţa oricărei crize din istorie, a oricărei mari calamităţi şi a oricărei cotituri din viaţa unui om, abrutizează şi frânge pe unii, <i>luminând şi călind în schimb pe alţii;</i> istoria întregii lumi arată în genere că numărul şi forţa acestora din urmă s-au dovedit mai mari decât numărul celor dintâi, cu excepţia unor cazuri izolate de decădere şi pieire a unui stat sau altul.</p>', '<p><a id="p5"></a>Încheierea păcii nu numai că nu va putea pune capăt „dintr-o dată“ tuturor acestor calamităţi şi acestei agravări a contradicţiilor, ci, dimpotrivă, va face ca în multe privinţe aceste calamităţi să fie mult mai resimţite de masele cele mai înapoiate ale populaţiei, şi să devină absolut evidente pentru ele.</p>', '<p><a id="p6"></a>Într-un cuvânt, în majoritatea ţărilor înaintate şi a marilor state din Europa există o situaţie revoluţionară.</p>', '<table style="margin-left: auto; margin-right: auto;"><a id="p7"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p8"></a>Această situaţie se va mai menţine şi se va mai agrava încă multă vreme? Va duce ea la revoluţie? E un lucru pe care nu-l ştim, şi nimeni nu-l poate şti. Ni-l va arăta numai <i>experienţa</i> dezvoltării stării de spirit revoluţionare şi a trecerii clasei înaintate, a proletariatului, la acţiuni revoluţionare. Aici nu poate fi vorba în genere de „iluzii“ sau de faptul că aceste iluzii au fost dezminţite, deoarece nici un socialist n-a garantat nicăieri şi nicicând că tocmai actualul război (şi nu altul), că tocmai situaţia revoluţionară de astăzi (şi nu de mâine) va genera revoluţia. Aici este vorba de o îndatorire incontestabilă şi dintre cele mai importante, pe care o au toţi socialiştii: aceea de a dezvălui maselor existenţa unei situaţii revoluţionare, de a explica extinderea şi profunzimea ei, de a trezi conştiinţa şi hotărârea revoluţionară a proletariatului, de a-l ajuta să treacă la acţiuni revoluţionare şi să creeze organizaţii care să activeze în această direcţie, organizaţii corespunzătoare situaţiei revoluţionare.\r\n</p>'],
'idChr': '2.06text',
'title': '',
'info': 'Falimentul Internaţionalei a II-a (1915)',
},
{'year': '1917',
'image': 'lenin1',
'content': ['<p><a id="p0"></a>Tineri prieteni şi tovarăşi!</p>', '<p><a id="p1"></a>Astăzi se împlinesc 12 ani de la „Duminica sângeroasă“, care pe drept cuvânt este considerată începutul revoluţiei ruse.</p>', '<p><a id="p2"></a>Mii de muncitori — şi nu muncitori social-democraţi, ci drept-credincioşi, oameni devotaţi ţarului — se îndreaptă din toate colţurile oraşului, sub conducerea preotului Gapon, spre centrul capitalei, spre piaţa Palatului de Iarnă, pentru a înmâna ţarului o petiţie. Muncitorii poartă icoane, iar conducătorul lor de atunci, Gapon, îl încredinţează în scris pe ţar că-i garantează securitatea personală şi-l roagă să apară în faţa poporului.</p>', '<p><a id="p3"></a>Sunt aduse trupe. Ulanii şi cazacii se năpustesc asupra mulţimii folosind arme albe, trag în muncitorii neînarmaţi, care, în genunchi, îi imploră pe cazaci să fie lăsaţi să meargă la ţar. După rapoartele poliţiei, au fost ucişi mai bine de 1.000 de muncitori şi peste 2.000 au fost răniţi. Indignarea muncitorilor nu poate fi descrisă.</p>', '<p><a id="p4"></a>Iată un tablou foarte sumar al zilei de 22 ianuarie 1905, „Duminica sângeroasă“.</p>', '<p><a id="p5"></a>Pentru a vă da mai bine seama de însemnătatea istorică a acestui eveniment, vă voi citi câteva fragmente din petiţia muncitorilor. Petiţia începe astfel:</p>', '<blockquote><a id="p6"></a>„Noi, muncitorii, locuitori ai oraşului Petersburg, am venit la Tine. Suntem nişte robi nenorociţi, batjocoriţi, striviţi sub călcâiul despotismului şi al samavolniciei. Când cupa răbdării s-a umplut, am încetat lucrul şi i-am rugat pe patronii noştri să ne dea doar atât cât e nevoie ca viaţa să nu ne fie un chin. Dar toate cererile noastre au fost respinse, fabricanţilor li s-a părut că totul este nelegal. Noi, cei de aici, multe mii de muncitori, ca şi întreg poporul rus, nu ne bucurăm de nici un fel de drepturi omeneşti. Din pricina slujbaşilor Tăi, am devenit robi“.</blockquote>', '<p><a id="p7"></a>În petiţie sunt enumerate următoarele revendicări: amnistie, libertăţi publice, un salariu normal, trecerea treptată a pământului în mâinile poporului, convocarea unei adunări constituante pe baza votului universal şi egal. Petiţia se termină cu cuvintele:</p>', '<blockquote><a id="p8"></a>„Stăpâne! Nu te da în lături de a ajuta poporul Tău! Dărâmă zidul dintre Tine şi poporul Tău! Porunceşte şi jură că rugăminţile noastre vor fi împlinite si că vei face Rusia fericită; dacă nu, suntem gata să murim chiar aici. Nu avem decât două căi: libertatea şi fericirea sau mormântul“.</blockquote>', '<p><a id="p9"></a>Încerci un sentiment ciudat când citeşti <i>acum</i> această petiţie a unor muncitori inculţi, neştiutori de carte, conduşi de un preot patriarhal. Fără voie, îţi vine în minte o paralelă între această petiţie naivă şi paşnicele rezoluţii de astăzi ale social-pacifiştilor, adică ale unor oameni care vor să fie socialişti, dar care în realitate nu sunt decât nişte flecari burghezi. Muncitorii inconştienţi din Rusia prerevoluţionară nu ştiau că ţarul este căpetenia <i>clasei dominante</i>, şi anume a clasei marilor proprietari funciari, care sunt deja legaţi prin mii de fire de marea burghezie, şi care sunt gata să-şi apere prin orice mijloace violente monopolul, privilegiile şi profiturile. Social-pacifiştii de astăzi, care — nu glumesc de loc! — vor să pară oameni de „înaltă cultură“, nu ştiu că a aştepta o pace „democratică“ de la guvernele burgheze, care duc un război imperialist de jaf, este la fel de stupid ca şi ideea stupidă că prin petiţii paşnice sângerosul ţar ar putea fi determinat să încline spre reforme democratice.</p>', '<p><a id="p10"></a>Dar, cu toate acestea, între ei există o mare deosebire: social-pacifiştii de astăzi sunt în mare măsură nişte ipocriţi, care tind ca prin poveţe blânde să abată poporul de la lupta revoluţionară, în timp ce inculţii muncitori ruşi din Rusia prerevoluţionară au dovedit prin fapte că sunt oameni sinceri şi că în ei se trezea pentru prima oară conştiinţa politică.</p>', '<p><a id="p11"></a>Şi în această trezire a conştiinţei politice în uriaşe mase populare, precum şi în trezirea la luptă revoluţionară, rezidă însemnătatea istorică a zilei de 22 ianuarie 1905.</p>', '<p><a id="p12"></a>„În Rusia nu există încă un popor revoluţionar“, aşa scria <i>cu două zile înainte</i> de „Duminica sângeroasă“ d-l Piotr Struve, conducătorul din acea vreme al liberalilor ruşi, care edita pe atunci în străinătate un ziar ilegal, liber. Atât i se părea de absurdă acestui lider „de înaltă cultură“, înfumurat şi din cale-afară de prost al reformiştilor burghezi ideea că o ţară de ţărani analfabeţi ar putea să dea naştere unui popor revoluţionar! Atât de ferm convinşi erau reformiştii de atunci, la fel ca şi cei de astăzi, de imposibilitatea unei adevărate revoluţii!</p>', '<p><a id="p13"></a>Până la 22 (după stilul vechi 9) ianuarie 1905, partidul revoluţionar din Rusia era alcătuit dintr-o mână de oameni — reformiştii din acea vreme (întocmai ca şi cei de astăzi) ne ziceau în bătaie de joc „sectă“. Câteva sute de organizatori revoluţionari, câteva mii de membri ai organizaţiilor locale, o jumătate de duzină de gazete revoluţionare care apăreau cel mult o dată pe lună, erau editate mai ales în străinătate şi aduse prin contrabandă în Rusia, înfruntându-se greutăţi de necrezut, cu preţul a numeroase jertfe — iată ce erau până la 22 ianuarie 1905 partidele revoluţionare din Rusia, şi în primul rând social-democraţia revoluţionară. Această împrejurare dădea reformiştilor mărginiţi şi aroganţi dreptul formal de a afirma că în Rusia nu există încă un popor revoluţionar.</p>', '<p><a id="p14"></a>Dar în câteva luni tabloul s-a schimbat cu desăvârşire. Sutele de social-democraţi revoluţionari au crescut „deodată“, devenind mii, miile au devenit conducători a 2.000.000—3.000.000 de proletari. Lupta proletară a dus la mari frământări, în parte şi la o mişcare revoluţionară, în străfundurile masei ţărăneşti de 50.000.000—100.000.000 de oameni, mişcarea ţărănească a trezit un răsunet în armată, ceea ce a dus la răscoale în rândurile soldaţilor, ciocniri armate între o parte şi cealaltă parte a armatei. În felul acesta, o ţară imensă, cu o populaţie de 130.000.000 de locuitori, a păşit pe calea revoluţiei, în felul acesta adormita Rusie s-a transformat în Rusia proletariatului revoluţionar şi a poporului revoluţionar.</p>', '<p><a id="p15"></a>Trebuie studiată această trecere, trebuie înţeleasă posibilitatea ei, ca să zicem aşa, metodele şi căile ei.</p>', '<p><a id="p16"></a>Mijlocul cel mai important al acestei treceri a fost <i>greva de masă</i>. Specificul revoluţiei ruse constă tocmai în faptul că, prin conţinutul ei social, ea a fost o revoluţie <i>burghezo-democratică</i>, dar prin mijloacele de luptă o revoluţie <i>proletară</i>. Ea a fost o revoluţie burghezo-democratică pentru că scopul spre care a tins în mod nemijlocit şi pe care putea să-l atingă în mod nemijlocit prin propriile ei forţe era republica democratică, ziua de muncă de 8 ore, confiscarea marii proprietăţi funciare nobiliare, care se întinde pe o suprafaţă imensă, toate acestea fiind măsuri pe care revoluţia burgheză din Franţa din 1792 şi 1793 le-a înfăptuit aproape în întregime.</p>', '<p><a id="p17"></a>Revoluţia rusă a fost totodată şi o revoluţie proletară, nu numai în sensul că proletariatul a fost forţa conducătoare, avangarda mişcării, ci şi în sensul că mijlocul specific proletar de luptă, şi anume greva, a constituit principalul mijloc de a antrena masele în mişcare şi fenomenul cel mai caracteristic printre evenimentele hotărâtoare care se desfăşurau, precipitându-se sub formă de valuri.</p>', '<p><a id="p18"></a>În istoria lumii, revoluţia rusă este <i>prima</i> dar, fără îndoială, nu va fi ultima mare revoluţie în care greva politică de masă a jucat un rol neobişnuit de important. Se poate spune chiar că nu putem înţelege evenimentele din cadrul revoluţiei ruse şi succesiunea formelor ei politice dacă nu studiem, călăuzindu-ne după <i>statistica grevelor, bazele</i> acestor evenimente şi ale acestei succesiuni de forme.</p>', '<p><a id="p19"></a>Ştiu foarte bine cât de puţin indicat este ca într-o conferinţă să recurgi la cifre statistice aride, de natură să-i sperie pe ascultători. Totuşi nu pot să nu prezint câteva cifre rotunjite ca să puteţi aprecia baza obiectivă reală a întregii mişcări. În Rusia, în decurşi de 10 ani până la revoluţie, numărul mediu anual al greviştilor era de 43.000. Prin urmare, numărul total al greviştilor în tot deceniul premergător revoluţiei a fost de 430.000. În ianuarie 1905, în prima lună a revoluţiei, numărul greviştilor a fost de 440.000. Deci, <i>într-o singură</i> lună au fost <i>mai mulţi</i> decât în întregul deceniu precedent!</p>', '<p><a id="p20"></a>În nici o ţară capitalistă din lume, nici chiar în cele mai înaintate, cum sunt Anglia, Statele Unite ale Americii, Germania, lumea n-a cunoscut o mişcare grevistă atât de grandioasă ca cea din Rusia din 1905. Numărul total al greviştilor a ajuns la 2.800.000, de două ori mai mult decât numărul total al muncitorilor industriali! Aceasta nu dovedeşte, fireşte, că muncitorii industriali de la oraşe din Rusia erau mai instruiţi sau mai puternici ori mai apţi de luptă decât fraţii lor din Europa occidentală. Dimpotrivă.</p>', '<p><a id="p21"></a>Aceasta însă arată cât de mare poate fi energia latentă a proletariatului. Aceasta dovedeşte că într-o epocă revoluţionară — afirm acest lucru fără a exagera câtuşi de puţin, bazându-mă pe cele mai exacte date ale istoriei Rusiei — proletariatul <i>poate</i> să desfăşoare o energie de luptă <i>de o sută de ori</i> mai mare decât în vremurile liniştite, obişnuite. Aceasta dovedeşte că până în 1905 omenirea încă nu ştia cât de mare, cât de grandioasă poate fi şi va fi încordarea forţelor proletariatului atunci când este vorba de o luptă pentru ţeluri cu adevărat măreţe, de o luptă cu adevărat revoluţionară!</p>', '<p><a id="p22"></a>Istoria revoluţiei ruse ne arată că tocmai avangarda, elementele de elită ale muncitorilor salariaţi au luptat cu cea mai mare îndârjire şi cu cel mai mare spirit de sacrificiu. Cu cât erau mai mari uzinele, cu atât era mai mare îndârjirea cu care se desfăşurau grevele, cu atât se repetau ele mai des în cursul aceluiaşi an. Cu cât era mai mare oraşul, cu atât rolul proletariatului în luptă era mai însemnat. Trei oraşe mari, care au muncitorii cei mai conştienţi şi cei mai numeroşi, Petersburgul, Riga şi Varşovia, dau în comparaţie cu numărul total al muncitorilor un procent incomparabil mai mare de grevişti decât toate celelalte oraşe, ca să nu mai vorbim de sate.</p>', '<p><a id="p23"></a>Muncitorii metalurgişti reprezintă în Rusia, probabil la fel ca şi în celelalte ţări capitaliste, detaşamentul de avangardă al proletariatului. Şi în legătură cu aceasta relevăm următorul fapt instructiv: în 1905, la fiecare sută de muncitori industriali din Rusia a revenit în general 160 de grevişti. Or, în acelaşi an, la fiecare sută de <i>muncitori metalurgişti</i> a revenit 320 de grevişti! Potrivit calculelor făcute, fiecare muncitor industrial rus a pierdut în 1905 ca urmare a grevei în medie 10 ruble — circa 26 de franci după cursul dinainte de război, ca să zicem aşa, le-a jertfit pentru luptă. Dacă-i luăm însă numai pe muncitorii metalurgişti, vom obţine o sumă <i>de trei ori mai mare!</i> În frunte mergeau cele mai bune elemente ale clasei muncitoare, antrenând după sine elementele şovăitoare, trezindu-i pe cei adormiţi şi îmbărbătându-i pe cei slabi.</p>', '<p><a id="p24"></a>Un fenomen cu totul specific a fost împletirea grevelor economice şi a celor politice în timpul revoluţiei. Nu încape îndoială că numai cea mai strânsă legătură dintre aceste două forme de greve a putut asigura mişcării o mare forţă. Masele largi de exploataţi nu ar fi putut fi atrase nicicum în mişcarea revoluţionară dacă n-ar fi avut zilnic în faţa lor exemple de muncitori salariaţi din diferite ramuri ale industriei care-i sileau pe capitalişti să le îmbunătăţească nemijlocit şi imediat situaţia. Datorită acestei lupte, un suflu nou a pornit să adie în întreaga masă a poporului rus. Abia acum Rusia iobăgistă, cufundată într-un somn adânc, Rusia patriarhală, evlavioasă şi smerită, şi-a lepădat vechile-i veşminte; abia acum poporul rus a primit o educaţie cu adevărat democratică, cu adevărat revoluţionară.</p>', '<p><a id="p25"></a>Când vorbesc cu atâta înfumurare despre „educaţia“ maselor, domnii burghezi şi ciracii lor necritici, reformiştii socialişti, înţeleg de obicei prin educaţie ceva scolastic, pedant, care demoralizează masele şi le inoculează prejudecăţi burgheze.</p>', '<p><a id="p26"></a><a id="cit85"></a>Adevărata educaţie a maselor nu poate fi niciodată despărţită de lupta politică independentă, şi în special de lupta revoluţionară a masei înseşi. Numai în luptă se educă clasa exploatată, numai lupta îi dezvăluie măsura forţelor sale, îi lărgeşte orizontul, îi dezvoltă capacitatea, îi luminează mintea, îi oţeleşte voinţa. Şi de aceea până şi reacţionarii au fost nevoiţi să recunoască faptul că în 1905, an de luptă, „an de nebunie“, a fost înmormântată pentru totdeauna Rusia patriarhală.</p>', '<p><a id="p27"></a>Să examinăm mai de aproape raportul existent în Rusia, în timpul luptei greviste din 1905, între muncitorii metalurgişti şi cei textilişti. Muncitorii metalurgişti sunt proletarii cei mai bine retribuiţi, cei mai conştienţi, cei mai ridicaţi din punct de vedere cultural. Muncitorii textilişti, al căror număr depăşea în Rusia în 1905 de peste două ori şi jumătate pe cel al muncitorilor metalurgişti, reprezintă o masă de muncitori extrem de înapoiaţi, cel mai prost retribuiţi şi care adeseori nu s-au rupt încă definitiv de rudele lor de la sate. Şi aici constatăm următorul fapt foarte important.</p>', '<p><a id="p28"></a>Grevele muncitorilor metalurgişti din tot anul 1905 arată o precumpănite a grevei politice asupra celei economice, deşi la începutul anului această precumpănite nu era nici pe departe atât de mare cum a fost la sfârşitul anului. Când este vorba de muncitorii textilişti, raportul este invers. La începutul anului 1905 se observă o colosală precumpănite a grevelor economice, greva politică devenind precumpănitoare abia la sfârşitul anului. De aici rezultă cât se poate de limpede că numai lupta economică, numai lupta pentru îmbunătăţirea imediată, nemijlocită a situaţiei lor este în stare să trezească păturile cele mai înapoiate ale masei exploatate, să le educe cu adevărat şi — într-o epocă revoluţionară — să le transforme în câteva luni într-o armată de luptători politici.</p>', '<p><a id="p29"></a>Fireşte, pentru aceasta era necesar ca detaşamentul de avangardă al muncitorilor să nu conceapă lupta de clasă ca o luptă pentru interesele unei mici pături de sus, aşa cum s-au străduit foarte adesea reformiştii să le sugereze muncitorilor, ci ca proletarii să acţioneze într-adevăr ca avangardă a majorităţii celor exploataţi, să antreneze această majoritate în luptă, aşa cum s-a întâmplat în Rusia în 1905 şi cum va trebui să se întâmple şi se va întâmpla, fără îndoială, în viitoarea revoluţie proletară din Europa.</p>', '<p><a id="p30"></a>Începutul anului 1905 a marcat primul mare val al mişcării greviste în întreaga ţară. Încă în primăvara acestui an constatăm declanşarea primei mari <i>mişcări ţărăneşti</i>, nu numai economice, ci şi politice, din Rusia. Ce mare importanţă prezintă acest fapt crucial pentru istorie poate să înţeleagă numai cel care-şi va aminti că ţărănimea din Rusia s-a eliberat abia în 1861 de cea mai grea iobăgie, că în majoritatea lor ţăranii sunt analfabeţi, trăiesc într-o mizerie de nedescris, sunt oprimaţi de moşieri, îndobitociţi de popi, izolaţi unii de alţii din cauza distanţelor enorme şi a lipsei aproape totale de drumuri.</p>', '<p><a id="p31"></a>În 1825 Rusia a cunoscut pentru prima oară o mişcare revoluţionară împotriva ţarismului, şi această mişcare era reprezentată aproape exclusiv de către nobili. Din acel moment şi până în 1881, când Alexandru al II-lea a fost ucis de terorişti, în fruntea mişcării s-au aflat intelectualii proveniţi din starea de mijloc. Ei au dat dovadă de cel mai înalt spirit de sacrificiu şi, prin metoda lor eroică teroristă de luptă, au uimit întreaga lume. Fără îndoială că aceste jertfe n-au fost zadarnice, fără îndoială că, direct sau indirect, ele au contribuit la educaţia revoluţionară de mai târziu a poporului rus. Ei însă nu şi-au atins şi nici nu puteau să-şi atingă scopul lor nemijlocit: declanşarea revoluţiei populare.</p>', '<p><a id="p32"></a>Acest lucru a reuşit să-l facă numai lupta revoluţionară a proletariatului. Numai valurile grevelor de masă, care s-au rostogolit în întreaga ţară ca urmare a lecţiei aspre date de războiul imperialist ruso-japonez, au trezit masele largi ale ţărănimii din somnul lor letargic. Cuvântul „grevist“ a căpătat la ţărani o accepţie cu totul nouă: el însemna acum ceva în genul unui răzvrătit, revoluţionar, ceea ce înainte era exprimat prin cuvântul „student“. Dar, cum „studentul“ făcea parte din starea de mijloc, dintre „învăţaţi“, dintre „domni“, el era străin poporului. „Grevistul“, dimpotrivă, a ieşit el însuşi din popor, făcea el însuşi parte din categoria celor exploataţi; atunci când i se interzicea şederea în Petersburg, foarte adesea se întorcea în sat şi povestea tovarăşilor săi despre vâlvătăile care au cuprins oraşele şi care trebuiau să nimicească atât pe capitalişti, cât şi pe nobili. În satul rus a apărut un nou tip: tânărul ţăran conştient. El venea în contact cu „greviştii“, citea ziare, le vorbea ţăranilor despre evenimentele care aveau loc la oraşe, explica tovarăşilor săi din sat importanţa revendicărilor politice, îi chema la luptă împotriva nobililor, mari proprietari funciari, împotriva popilor şi slujbaşilor.</p>', '<p><a id="p33"></a>Ţăranii se adunau în grupuri, vorbeau despre situaţia lor şi, încetul cu încetul, intrau în luptă: în cete mari ţăranii porneau împotriva marilor proprietari funciari, dădeau foc palatelor şi conacelor lor sau puneau mâna pe rezervele lor, pe cereale şi alte provizii, omorau pe poliţişti, cereau ca pământurile întinselor moşii ale nobililor să fie trecute în mâinile poporului.</p>', '<p><a id="p34"></a>În primăvara anului 1905, mişcarea ţărănească era abia în faşă, cuprinzând doar o mică parte dintre judeţe, aproximativ a şaptea parte a lor.</p>', '<p><a id="p35"></a>Dar îmbinarea grevei proletare de masă de la oraşe cu mişcarea ţărănească de la sate a fost suficientă pentru a zdruncina ultimul reazem şi cel mai „trainic“ al ţarismului. Mă refer la <i>armată</i>.</p>', '<p><a id="p36"></a>Începe o perioadă de <i>răscoale militare</i> în flotă şi în armata de uscat. Fiecare creştere a valului mişcării greviste şi ţărăneşti din timpul revoluţiei este însoţită în toate colţurile Rusiei de răscoale ale soldaţilor. Cea mai cunoscută dintre ele este răscoala de pe cuirasatul „Prinţul Potemkin“ din flota Mării Negre, care, încăpând pe mâna răsculaţilor, a luat parte la revoluţie la Odesa, iar după înfrângerea revoluţiei şi eşuarea încercărilor de a pune stăpânire pe alte porturi (de exemplu Feodosia din Crimeea) s-a predat autorităţilor româneşti de la Constanţa.</p>', '<p><a id="p37"></a>Permiteţi-mi să vă descriu pe larg un mic episod din această răscoală a flotei Mării Negre, pentru ca să aveţi un tablou concret al evenimentelor ajunse la apogeul dezvoltării lor:</p>', '<blockquote><a id="p38"></a>„Se organizau adunări ale muncitorilor şi matrozilor revoluţionari; numărul lor era din ce în ce mai mare. Întrucât militarii nu erau lăsaţi să participe la mitingurile muncitoreşti, muncitorii au început să participe în masă la mitingurile militarilor. Se adunau cu miile. Ideea unei acţiuni comune a trezit un puternic ecou. În companiile mai conştiente erau aleşi delegaţi.</blockquote>', '<blockquote><a id="p39"></a>Autorităţile militare au hotărât să ia măsuri. Încercările unora dintre ofiţeri de a rosti la mitinguri cuvântări «patriotice» au avut rezultate din cele mai lamentabile: matrozii, familiarizaţi cu discuţiile, îi sileau pe comandanţii lor să bată ruşinos în retragere. În urma acestor insuccese s-a hotărât interzicerea în general a mitingurilor. În dimineaţa zilei de 24 noiembrie 1905, la poarta cazărmilor flotei a fost postată o companie complet echipată de luptă. Contraamiralul Pisarevski a ordonat cu glas tare: «Nimeni să nu fie lăsac să iasă din cazărmi! În caz de neascultare să se deschidă focul». Din rândurile companiei care a primit acest ordin a ieşit matrozul Petrov, şi-a încărcat în văzul tuturora arma şi cu un foc l-a ucis pe căpitanul-secund Ştein din regimentul Belostok, iar cu al doilea foc l-a rănit pe contraamiralul Pisarevski. A răsunat comanda ofiţerului: «Arestaţi-l!». Nimeni nu s-a mişcat din loc. Petrov şi-a aruncat arma la pământ. «De ce staţi? Luaţi-mă!» A fost arestat. Matrozii, care veneau din toate părţile, cereau insistent punerea lui în libertate, declarând că garantează pentru el. Starea de surescitare ajunsese la apogeu.</blockquote>', '<blockquote><a id="p40"></a>— Petrov, nu-i aşa că arma s-a descărcat din greşală? — a întrebat ofiţerul pentru a găsi o ieşire din situaţia creată.</blockquote>', '<blockquote><a id="p41"></a>— Ce greşală?! Am ieşit din front, am încărcat arma şi am ochit: cum poate fi din greşală?</blockquote>', '<blockquote><a id="p42"></a>— Ei cer să fii pus în libertate...</blockquote>', '<blockquote><a id="p43"></a>Şi Petrov a fost pus în libertate. Dar matrozii nu s-au mulţumit cu atât; toţi ofiţerii de serviciu au fost arestaţi, dezarmaţi şi duşi la cancelarie... Delegaţii matrozilor, în număr de circa 40 de oameni, au ţinut sfat toată noaptea. Au hotărât să pună în libertate pe ofiţeri, dar să le interzică accesul în cazarmă...“.</blockquote>', '<p><a id="p44"></a>Această mică scenă arată în mod concludent cum s-au desfăşurat evenimentele în cea mai mare parte dintre răscoalele din armată. Nu se putea ca frământările revoluţionare din rândurile poporului să nu cuprindă şi armata. Caracteristic este faptul că conducătorii mişcării se ridicau dintre <i>acele elemente</i> ale flotei de război şi ale armatei care erau recrutate mai ales din rândurile muncitorilor industriali, elemente cu o mai mare pregătire tehnică, ca, de pildă, pionierii. Masele largi erau încă prea naive, aveau o stare de spirit prea paşnică, prea blândă, prea creştinească. Ele se infierbântau destul de uşor; orice act de nedreptate, tratamentul prea brutal din partea ofiţerilor, hrana proastă etc. puteau să provoace revolta. Dar ei nu erau destul de fermi, nu erau conştienţi de sarcina pe care o aveau: pentru ei nu era suficient de limpede că singura garanţie a succesului revoluţiei constă numai în continuarea cu şi mai multă energie a luptei armate, numai victoria asupra tuturor autorităţilor militare şi civile, numai răsturnarea guvernului şi cucerirea puterii în întregul stat.</p>', '<p><a id="p45"></a>Masele largi de matrozi şi soldaţi porneau cu uşurinţă la răscoală. Dar cu aceeaşi uşurinţă săvârşeau prostia, naivă de a pune în libertate pe ofiţerii arestaţi; se lăsau amăgite de promisiunile şi stăruinţele superiorilor; în felul acesta autorităţile câştigau timp preţios, primeau întăriri, fărâmiţau forţele răsculaţilor, după care urma cea mai cruntă represiune şi executarea conducătorilor.</p>', '<p><a id="p46"></a>Deosebit de interesantă este compararea răscoalelor în armată din Rusia din 1905 cu răscoala militară a decembriştilor din 1825. În 1825 conducerea mişcării politice o aveau aproape în exclusivitate ofiţerii, şi anume ofiţerii din rândurile nobilimii; ei erau contaminaţi de ideile democratice ale Europei, cu care au venit în contact în timpul războaielor napoleoneene. Masa soldaţilor, care pe atunci era încă formată din ţărani iobagi, rămânea pasivă.</p>', '<p><a id="p47"></a>Istoria anului 1905 ne înfăţişează un tablou complet diferit. Cu mici excepţii, ofiţerii aveau atunci o stare de spirit sau burghezo-liberală, reformistă, sau chiar de-a dreptul contrarevoluţionară. Muncitorii şi ţăranii în haină militară erau sufletul răscoalelor; mişcarea devenise populară. Pentru prima oară în istoria Rusiei, ea cuprindea majoritatea celor exploataţi. Ceea ce lipsea mişcării era, pe de o parte, fermitatea, hotărârea maselor, care sufereau prea mult de boala credulităţii, iar pe de altă parte organizarea muncitorilor social-democraţi revoluţionari îmbrăcaţi în haine militare: ei nu au ştiut să ia conducerea în mâinile lor, să treacă în fruntea armatei revoluţionare şi să dezlănţuie ofensiva împotriva puterii de stat.</p>', '<p><a id="p48"></a>De altfel — poate mai încet de cum am dori noi, dar sigur —, aceste două lipsuri vor fi lichidate nu numai de dezvoltarea generală a capitalismului, ci şi de războiul actual...</p>', '<p><a id="p49"></a>În orice caz, din istoria revoluţiei ruse, ca şi din istoria Comunei din Paris din 1871, se degajă în mod cert învăţământul că niciodată şi în nici un caz militarismul nu poate fi învins şi lichidat altfel decât prin lupta victorioasă a unei părţi a armatei împotriva celeilalte părţi. Nu este de ajuns să tuni şi să fulgeri împotriva militarismului, să-l blestemi, „să-l negi“, să-l critici şi să demonstrezi caracterul lui dăunător, este o prostie să refuzi în mod pacifist să te supui obligaţiei serviciului militar; sarcina constă în a menţine mereu trează conştiinţa revoluţionară a proletariatului şi totodată în a pregăti nu numai în general, ci şi în mod concret cele mai bune elemente ale lui, pentru ca în momentul unor adânci frământări în rândurile poporului să treacă în fruntea armatei revoluţionare.</p>', '<p><a id="p50"></a>Acelaşi lucru ne învaţă experienţa de zi cu zi a oricărui stat capitalist. Fiecare criză „mică“ prin care trece un asemenea stat ne înfăţişează în miniatură elementele şi germenii luptelor care în perioada unei mari crize în mod inevitabil trebuie să se repete pe scară mare. Şi ce altceva reprezintă, de pildă, orice grevă dacă nu o mică criză a societăţii capitaliste? Oare nu a avut dreptate ministrul de interne al Prusiei, d-l von Puttkamer, atunci când a rostit faimoasa maximă: „În fiecare grevă se ascunde hidra revoluţiei“. Faptul că în toate ţările capitaliste, până şi în — cu iertăciune fie zis — cele mai paşnice, cele mai „democratice“ se recurge la forţa armată în timpul grevelor nu ne arată oare <i>cum</i> vor sta lucrurile în timpul unor crize cu adevărat <i>mari?</i></p>', '<p><a id="p51"></a>Dar voi reveni la istoria revoluţiei ruse.</p>', '<p><a id="p52"></a>Am încercat să vă înfăţişez cum au pus în mişcare grevele muncitoreşti întreaga ţară, inclusiv păturile cele mai largi, cele mai înapoiate ale celor exploataţi, cum a început mişcarea ţărănească, cum a fost ea însoţită de răscoale militare.</p>', '<p><a id="p53"></a>În toamna anului 1905, întreaga mişcare a ajuns la apogeu. La 19 (6) august a apărut manifestul ţarului cu privire la crearea unui organ reprezentativ. Aşa-zisa Dumă a lui Bulîghin urma să fie creată pe baza unei legi electorale care prevedea un număr ridicol de mic de alegători, iar acestui „parlament“ sui-generis nu i se acorda nici un fel de drepturi legislative, ci numai <i>consultative!</i></p>', '<p><a id="p54"></a>Burghezia, liberalii, oportuniştii erau gata să înhaţe cu ambele mâini acest „dar“ al ţarului speriat. Reformiştii noştri din 1905, ca şi toţi reformiştii, nu puteau să înţeleagă că sunt situaţii istorice când reformele, şi mai ales, promisiunile de reforme, urmăresc <i>în mod exclusiv</i> un singur scop: să stăvilească frământările poporului, să silească clasa revoluţionară să înceteze sau cel puţin să slăbească lupta.</p>', '<p><a id="p55"></a>Social-democraţia revoluţionară din Rusia a înţeles perfect adevăratul caracter al acestor favoruri, al acestui act prin care se dăruia, în august 1905, o constituţie iluzorie. Şi de aceea, fără a pierde nici un moment, ea a lansat lozinca: jos Duma consultativă! Boicot Dumei! Jos guvernul ţarist! Continuarea luptei revoluţionare în scopul răsturnării acestui guvern! Nu ţarul, ci un guvern revoluţionar provizoriu trebuie să convoace prima reprezentanţă cu adevărat populară în Rusia!</p>', '<p><a id="p56"></a>Istoria a dovedit că social-democraţii revoluţionari au avut dreptate, întrucât <i>Duma lui Bulîghin</i> n-a fost niciodată convocată. Ea a fost măturată de furtuna revoluţiei înainte de a fi fost convocată; acest uragan l-a silit pe ţar să promulge o nouă lege electorală, prin care numărul alegătorilor era considerabil sporit, şi să recunoască Dumei un caracter legislativ.</p>', '<p><a id="p57"></a>Octombrie şi decembrie 1905 marchează punctul culminant al liniei ascendente a revoluţiei din Rusia. Toate izvoarele forţei revoluţionare a poporului au ţâşnit într-un şuvoi şi mai larg decât înainte. Numărul greviştilor, care în ianuarie 1905, după cum v-am mai spus, se ridica la 440.000, în octombrie 1905 a depăşit o jumătate de milion (notaţi bine, numai într-o singură lună!). Dar la acest număr, în care sunt cuprinşi <i>numai</i> muncitorii din fabrici, trebuie să mai adăugăm câteva sute de mii de muncitori feroviari, funcţionari de la poştă şi telegraf etc.</p>', '<p><a id="p58"></a>Greva generală a muncitorilor feroviari din Rusia a întrerupt circulaţia pe căile ferate şi a paralizat în modul cel mai hotărât forţa guvernului. S-au deschis porţile universităţilor, iar auditoriile, unde în timp de pace nu se făcea altceva decât să se împuieze capetele tinerilor cu înţelepciunea profesorală de catedră, transformându-i în slugi docile ale burgheziei şi ţarismului, serveau acum drept locuri de întrunire pentru mii şi mii de muncitori, meseriaşi, funcţionari, care discutau deschis şi liber problemele politice.</p>', '<p><a id="p59"></a>A fost cucerită libertatea presei. Cenzura a fost pur şi simplu înlăturată. Nici un editor nu îndrăznea să prezinte autorităţilor exemplarul obligatoriu, iar autorităţile nu îndrăzneau să ia vreo măsură împotriva lor. Pentru prima oară în istoria Rusiei au apărut liber la Petersburg şi în alte oraşe ziare revoluţionare. Numai la Petersburg se scoteau trei cotidiane social-democrate, cu un tiraj între 50.000 şi 100.000 de exemplare.</p>', '<p><a id="p60"></a>Proletariatul păşea în fruntea mişcării. El şi-a pus ca sarcină cucerirea zilei de muncă de 8 ore pe cale revoluţionară. Lozinca de luptă a proletariatului din Petersburg era pe atunci: <i>„Ziua de muncă de 8 ore şi arme!“</i>. Pentru masa din ce în ce mai mare a muncitorilor devenea evident că numai lupta armată poate să decidă şi va decide soarta revoluţiei.</p>', '<p><a id="p61"></a>În focul luptei s-a format o organizaţie de masă specifică: celebrele <i>Soviete de deputaţi ai muncitorilor</i>, adunări de delegaţi din partea tuturor fabricilor. În câteva oraşe din Rusia, aceste <i>Soviete de deputaţi ai muncitorilor</i> începeau să joace tot mai mult rolul de guvern revoluţionar provizoriu, rolul de organe şi conducători ai răscoalelor. S-au făcut încercări de a organiza Soviete de deputaţi ai soldaţilor şi matrozilor şi de a le uni cu Sovietele de deputaţi ai muncitorilor.</p>', '<p><a id="p62"></a>În acele zile, unele oraşe din Rusia au luat, pentru o perioadă de timp, forma unor mici „republici“ locale, în care puterea de stat era înlăturată, iar Sovietul de deputaţi ai muncitorilor a funcţionat efectiv ca o nouă putere de stat. Din păcate, aceste perioade au fost de prea scurtă durată, „victoriile“ prea slabe, prea izolate.</p>', '<p><a id="p63"></a>În toamna anului 1905, mişcarea ţărănească a luat o şi mai mare amploare. În <i>peste o treime</i> din judeţele întregii ţări au izbucnit aşa-numitele „dezordini ţărăneşti“ şi adevărate răscoale ţărăneşti. Ţăranii au dat foc la vreo 2.000 de conace şi au împărţit între ei proviziile pe care rechinii nobili le jefuiseră de la popor.</p>', '<p><a id="p64"></a>Din păcate, această activitate a lor nu a fost destul de temeinică! Din păcate, ţăranii au distrus atunci numai a cincisprezecea parte din totalul conacelor nobililor, numai a cincisprezecea parte din ceea ce ar fi <i>trebuit</i> să distrugă pentru a şterge complet de pe faţa pământului rusesc ruşinea marii proprietăţi funciare feudale. Din păcate, ţăranii au acţionat prea răzleţit, neorganizat, nu îndeajuns de ofensiv, şi în aceasta constă una dintre principalele cauze ale înfrângerii revoluţiei.</p>', '<p><a id="p65"></a>Printre popoarele asuprite din Rusia a izbucnit o mişcare naţională de eliberare. în Rusia, <i>mai mult de jumătate, aproape trei cincimi (exact: 57%)</i>, din populaţie trăieşte sub jugul asupririi naţionale; aceste popoare nu se bucură nici măcar de libertatea de a folosi limba maternă, ele sunt supuse unui proces de rusificare forţată. Musulmanii, de pildă, care reprezintă în Rusia o populaţie de zeci de milioane de oameni, au organizat în acea vreme cu o uluitoare repeziciune — aceasta, în general, a fost o epocă de creştere uriaşă a organizaţiilor de diferite tipuri — o uniune musulmană.</p>', '<p><a id="p66"></a>Pentru ca adunarea, şi mai ales tineretul, să-şi poată face o idee de felul în care creştea în Rusia de atunci, în legătură cu mişcarea muncitorească, mişcarea naţională de eliberare, vă voi da un mic exemplu.</p>', '<p><a id="p67"></a>În decembrie 1905, în sute de şcoli elevii polonezi au ars toate cărţile şi tablourile ruseşti, precum şi portretele ţarului, i-au bătut şi i-au alungat din şcoli pe profesorii şi pe colegii lor ruşi, strigându-le: „Căraţi-vă în Rusia!“. Revendicările pe care le formulau elevii polonezi din şcolile medii erau printre altele: „1) toate şcolile medii să fie în subordinea Sovietului de deputaţi ai muncitorilor; 2) convocarea unor adunări comune ale elevilor şi muncitorilor în localurile şcolilor; 3) permisiunea de a purta in licee cămăşi roşii în semn de apartenenţă la viitoarea republică proletară“ etc.</p>', '<p><a id="p68"></a>Cu cât valurile mişcării creşteau, cu atât mai hotărât şi mai energic se înarma reacţiunea în vederea luptei împotriva revoluţiei. În timpul revoluţiei ruse din 1905 s-au adeverit cele scrise de K. Kautsky în 1902 în cartea sa „Revoluţia socială“ (în treacăt fie spus, pe atunci el era încă marxist revoluţionar şi nu un apărător al social-patrioţilor şi al oportuniştilor cum este astăzi). Kautsky scria următoarele:</p>', '<blockquote><a id="p69"></a>...„Viitoarea revoluţie... va semăna mai puţin cu o răscoală izbucnită pe neaşteptate împotriva guvernului şi mai mult cu un <i>război civil</i> de lungă durată“.</blockquote>', '<p><a id="p70"></a>Aşa s-a şi întâmplat! Fără îndoială că aşa se va întâmpla şi în viitoarea revoluţie europeană!</p>', '<p><a id="p71"></a>Ura ţarismului s-a îndreptat îndeosebi împotriva evreilor. Pe de o parte, evreii dădeau un procent foarte ridicat (raportat la totalul populaţiei evreieşti) de conducători ai mişcării revoluţionare. De altfel, şi acum evreii au meritul de a da, în comparaţie cu celelalte popoare, un procent relativ ridicat de reprezentanţi ai curentului internaţionalist. Pe de altă parte, ţarismul a ştiut foarte bine să folosească împotriva evreilor abjectele prejudecăţi ale păturilor celor mai ignorante ale populaţiei. Astfel au izbucnit <i>pogromurile</i>, în majoritatea cazurilor sprijinite de poliţie, dacă nu chiar conduse nemijlocit de ea — în 100 de oraşe ele s-au soldat în această perioadă cu peste 4.000 de morţi şi peste 10.000 de schilodiţi — această odioasă masacrare a evreilor paşnici, a soţiilor şi copiilor lor, care a stârnit atâta oroare în întreaga lume civilizată. Mă refer, desigur, la oroarea resimţită de elementele cu adevărat democratice din lumea civilizată, iar aceste elemente sunt reprezentate <i>exclusiv</i> de muncitorii, de proletarii socialişti.</p>', '<p><a id="p72"></a>Burghezia, chiar burghezia din ţările cele mai libere, chiar din ţările republicane ale Europei occidentale, se pricepe de minune să îmbine frazele ei făţarnice despre „atrocităţile ruseşti“ cu cele mai neruşinate tranzacţii financiare, îndeosebi cu sprijinul financiar acordat ţarismului şi cu exploatarea imperialistă a Rusiei prin exportul de capital etc.</p>', '<p><a id="p73"></a>Revoluţia din 1905 şi-a atins punctul culminant în insurecţia din decembrie de la Moscova. Un mic număr de muncitori răsculaţi, organizaţi şi înarmaţi — cel mult <i>opt mii</i> — timp de 9 zile au opus rezistenţă guvernului ţarist, care nu se putea încrede în garnizoana Moscovei, ci, dimpotrivă, a trebuit s-o consemneze în cazărmi, şi a putut reprima insurecţia numai cu ajutorul regimentului Semenovski sosit din Petersburg.</p>', '<p><a id="p74"></a>Burgheziei îi place să spună că insurecţia de la Moscova a fost ceva artificial şi s-o ia în bătaie de joc. Astfel, în aşa-zisa literatură „ştiinţifică“ germană, d-l profesor Max Weber, în ampla sa lucrare despre dezvoltarea politică a Rusiei, a numit insurecţia de la Moscova „puci“. „Grupul leninist — scria acest „erudit“ domn profesor — şi o parte a socialiştilor-revoluţionari pregăteau de multă vreme această <i>absurdă</i> insurecţie“.</p>', '<p><a id="p75"></a>Pentru a aprecia la justa ei valoare această înţelepciune profesorală a burgheziei laşe, e de ajuns să ne reamintim cifrele aride ale statisticii grevelor. În ianuarie 1905 au fost în Rusia numai 123.000 de participanţi la grevele cu caracter pur politic, în octombrie 330.000, <i>în decembrie a fost atins maximum</i>, şi anume <i>370.000</i> într-o singură lună! Să ne reamintim de avântul crescând al revoluţiei, de răscoalele ţăranilor şi ale soldaţilor şi ne vom convinge imediat că aprecierea făcută de „ştiinţa“ burgheză despre insurecţia din decembrie nu numai că este absurdă, dar este un subterfugiu verbal la care recurg reprezentanţii burgheziei laşe, care vede în proletariat pe cel mai periculos duşman de clasă al său.</p>', '<p><a id="p76"></a>În realitate, întregul mers al revoluţiei ruse ducea în mod inevitabil la o bătălie armată hotărâtoare între guvernul ţarist şi avangarda proletariatului conştient din punct de vedere de clasă.</p>', '<p><a id="p77"></a>În consideraţiile pe care le-am expus mai sus am arătat în ce a constat slăbiciunea revoluţiei ruse care a dus la înfrângerea ei vremelnică.</p>', '<p><a id="p78"></a>Din momentul reprimării insurecţiei din decembrie, revoluţia urmează o linie descendentă. Şi în această perioadă există momente extrem de interesante; este de ajuns să ne amintim cele două încercări făcute de cele mai combative elemente ale clasei muncitoare de a opri procesul de retragere a revoluţiei şi de a pregăti o nouă ofensivă.</p>', '<p><a id="p79"></a>Dar aproape am epuizat timpul ce mi-a fost rezervat şi nu vreau să abuzez de răbdarea ascultătorilor. Ceea ce prezintă cea mai mare importanţă pentru înţelegerea revoluţiei ruse: caracterul ei de clasă şi forţelei ei motrice, mijloacele ei de luptă, — toate acestea, pe cât mi se pare, le-am şi înfăţişat în măsura în care, în general, este cu putinţă să epuizezi o temă atât de vastă într-o scurtă conferinţă.</p>', '<p><a id="p80"></a>Ţin să mai fac încă câteva scurte observaţii cu privire la importanţa mondială a revoluţiei ruse.</p>', '<p><a id="p81"></a>Din punct de vedere geografic, economic şi istoric, Rusia face parte nu numai din Europa, ci şi din Asia. Şi de aceea faptul că ea a trezit pentru totdeauna din somn cea mai mare şi mai înapoiată ţară din Europa şi a creat un popor revoluţionar condus de un proletariat revoluţionar nu este singura realizare a revoluţiei din Rusia.</p>', '<p><a id="p82"></a>Ea nu a realizat numai acest lucru. Revoluţia rusa a provocat o mişcare în întreaga Asie. Revoluţiile din Turcia, Persia şi China dovedesc că viguroasa insurecţie din 1905 a lăsat urme adânci şi că influenţa ei asupra mişcării în continuă creştere a <i>sute şi sute</i> de milioane de oameni nu poate fi anihilată.</p>', '<p><a id="p83"></a>În mod indirect, revoluţia rusă a exercitat o înrâurire şi asupra ţărilor occidentale. Nu trebuie să uităm că, de îndată ce, la 30 octombrie 1905, a sosit la Viena o telegramă cu privire la manifestul constituţional al ţarului, această ştire a avut un rol hotărâtor în victoria definitivă a sufragiului universal în Austria.</p>', '<p><a id="p84"></a>În timpul unei şedinţe a congresului social-democraţiei austriece, pe când tovarăşul Ellenbogen — pe atunci acesta nu era încă social-patriot, pe atunci era încă tovarăş — îşi dezvolta raportul cu privire la greva politică, i s-a pus în faţă pe masă această telegramă. Dezbaterile au fost imediat suspendate. Locul nostru este în stradă! Acesta a fost strigătul care a răsunat de la un capăt la altul al sălii în care îşi ţineau şedinţele delegaţii social-democraţiei austriece. Zilele care au urmat au fost zilele celor mai impunătoare demonstraţii de stradă la Viena şi de baricade la Praga. Victoria sufragiului universal în Austria devenise un lucru cert.</p>', '<p><a id="p85"></a>Foarte adesea întâlnim occidentali care, analizând revoluţia din Rusia, prezintă lucrurile în aşa fel ca şi cum evenimentele, relaţiile şi mijloacele de luptă din această ţară înapoiată ar avea foarte puţin comun cu relaţiile din Europa occidentală şi că de aceea este puţin probabil ca ele să aibă vreo importanţă practică.</p>', '<p><a id="p86"></a>Nu există ceva mai greşit decât această părere.</p>', '<p><a id="p87"></a>Fără îndoială că în viitoarea revoluţie europeană formele viitoarelor lupte şi motivele care le vor declanşa se vor deosebi în multe privinţe de formele revoluţiei ruse.</p>', '<p><a id="p88"></a>Dar, cu toate acestea, revoluţia rusă — tocmai datorită caracterului ei proletar în sensul special despre care am mai vorbit al acestui cuvânt — rămâne <i>prologul</i> viitoarei revoluţii europene. Fără îndoială că această viitoare revoluţie nu poate fi decât o revoluţie proletară, şi încă în sensul şi mai profund al acestui cuvânt: proletară, socialistă şi prin conţinutul ei. Această viitoare revoluţie va arăta într-o măsură şi mai mare, pe de o parte, că numai o luptă necruţătoare, şi anume războiul civil, poate elibera omenirea de sub jugul capitalului, iar pe de altă parte că numai proletarii conştienţi din punct de vedere de clasă pot fi şi vor fi conducătorii uriaşei majorităţi a celor exploataţi.</p>', '<p><a id="p89"></a>Nu trebuie să ne lăsăm înşelaţi de liniştea mormântală care domneşte astăzi în Europa. Europa poartă în pântecele ei revoluţia. Monstruozităţile războiului imperialist, chinurile pe care le aduce scumpetea generează pretutindeni o stare de spirit revoluţionară, iar clasele dominante — burghezia, şi vătafii acestora — guvernele, ajung din ce în ce mai mult într-un impas din care, fără foarte mari zguduiri, în general nu pot găsi o ieşire.</p>', '<p><a id="p90"></a>Tot aşa cum în Rusia în 1905, sub conducerea proletariatului, a început o răscoală populară împotriva guvernului ţarist pentru cucerirea republicii democrate, tot astfel viitorii ani vor duce în Europa, tocmai ca urmare a acestui război de jaf, la răscoale populare sub conducerea proletariatului împotriva puterii capitalului financiar, împotriva marilor bănci, împotriva capitaliştilor, iar aceste zguduiri nu se pot termina decât prin exproprierea burgheziei, prin victoria socialismului.</p>', '<p><a id="p91"></a>Noi, cei bătrâni, poate că nu vom apuca bătăliile hotărâtoare ale acestei viitoare revoluţii. Dar cred că pot să-mi afirm cu toata certitudinea speranţa că tineretul care desfăşoară o activitate atât de frumoasă în cadrul mişcării socialiste din Elveţia şi din întreaga lume va avea fericirea nu numai să lupte, ci şi să învingă în viitoarea revoluţie proletară.\r\n</p>'],
'idChr': '2.07text',
'title': '',
'info': 'Conferinţa despre revoluţia din 1905 (1917)',
},
{'year': '1917',
'image': 'lenin1',
'content': ['<p><a id="p0"></a>Întrucât abia în noaptea de 3 aprilie am sosit la Petrograd, la adunarea din 4 aprilie n-am putut prezenta, desigur, raportul cu privire la sarcinile proletariatului revoluţionar decât în numele meu şi cu rezervele impuse de pregătirea mea relativ neîndestulătoare.</p>', '<p><a id="p1"></a>Singurul lucru pe care l-am putut face pentru a-mi uşura munca mea — şi cea a oponenţilor <i>de bună-credinţă</i> — a fost să pregătesc teze în scris. Le-am dat citire şi am predat textul lor tovarăşului Ţereteli. Le-am citit foarte răspicat şi <i>în două rânduri:</i> mai întâi la adunarea bolşevicilor, apoi la adunarea bolşevicilor şi menşevicilor.</p>', '<p><a id="p2"></a>Public aceste teze personale, însoţite doar de foarte scurte note explicative, pe care în raport le-am dezvoltat mult mai pe larg.</p>', '<p>\xa0</p>', '<p class="mid" style="text-align: center;"><a id="p3"></a>Teze</p>', '<p><a id="p4"></a>1. <a id="cit49"></a>În atitudinea noastră faţă de război, care în ceea ce priveşte Rusia rămâne fără îndoială şi sub noul guvern, Lvov &amp; Co., un război imperialist de jaf, dat fiind caracterul capitalist al acestui guvern, nu se poate admite nici cea mai mică concesie faţă de „defensismul revoluţionar“.</p>', '<p><a id="p5"></a>Proletariatul conştient poate fi de acord cu un război revoluţionar care să justifice cu adevărat defensismul revoluţionar, numai cu condiţia: a) puterea să treacă în mâinile proletariatului şi ale păturilor sărace ale ţărănimii apropiate de proletariat; b) să se renunţe la toate anexiunile, în fapt şi nu în vorbă; c) să se ajungă la o ruptură totală în fapt cu toate interesele capitalului.</p>', '<p><a id="p6"></a><a id="cit50"></a>Ţinând seama de buna-credinţă neîndoielnică a straturilor largi ale reprezentanţilor din mase ai defensismului revoluţionar, care admit numai războiul pornit din necesitatea şi nu în vederea cuceririlor, ţinând seama că aceştia sunt înşelaţi de burghezie, trebuie să li se explice foarte pe larg, cu deosebită stăruinţă şi răbdare în ce constă greşeala lor, să li se arate că între capital şi războiul imperialist există o legătură indisolubilă, să li se demonstreze că fără doborârea capitalului războiul <i>nu se poate</i> încheia printr-o pace cu adevărat democratică, ci numai printr-o pace impusă prin forţă.</p>', '<p><a id="p7"></a>Organizarea pe scară foarte largă a propagării acestui punct de vedere în rândurile armatei de pe front.</p>', '<p><a id="p8"></a>Fraternizare.</p>', '<p><a id="p9"></a>2. Particularitatea momentului actual în Rusia constă <i>în trecerea</i> de la prima etapă a revoluţiei — care, din cauza nivelului insuficient de conştiinţă şi de organizare a proletariatului, a predat puterea în mâinile burgheziei — <i>la a doua</i> etapă a ei, care trebuie să dea puterea în mâinile proletariatului şi ale păturilor sărace ale ţărănimii.</p>', '<p><a id="p10"></a>Această trecere este caracterizată printr-o stare de maximă legalitate (dintre toate ţările beligerante, Rusia este <i>acum</i> cea mai liberă ţară din lume), prin faptul că nu se exercită violenţa împotriva maselor şi, în sfârşit, prin atitudinea de încredere inconştientă a maselor în guvernul capitaliştilor, cei mai înverşunaţi duşmani ai păcii şi ai socialismului.</p>', '<p><a id="p11"></a>Această particularitate ne cere să ştim să ne adaptăm condiţiilor <i>speciale</i> ale muncii de partid în rândul maselor nemaipomenit de largi ale proletariatului, care abia de curând s-au trezit la viaţa politică.</p>', '<p><a id="p12"></a>3. Nici un sprijin guvernului provizoriu; să se arate cât de mincinoase sunt toate făgăduielile lui, mai ales în ceea ce priveşte renunţarea la anexiuni. Demascare în locul „revendicării“ inadmisibile — generatoare de iluzii — ca <i>acest</i> guvern, guvernul capitaliştilor, <i>să înceteze</i> de a mai fi imperialist.</p>', '<p><a id="p13"></a>4. Să se recunoască faptul că în cea mai mare parte din Sovietele de deputaţi ai muncitorilor partidul nostru este în minoritate, şi deocamdată în slabă minoritate, în comparaţie cu <i>blocul tuturor</i> elementelor mic-burgheze oportuniste — de la socialiştii-populişti, socialiştii-revoluţionari <a href="javascript:void(0);" id="n194">[194]</a> şi până la Comitetul de organizare (Ciheidze, Ţereteli etc.), Steklov etc. etc. —, elemente care s-au lăsat influenţate de burghezie şi care introduc în rândurile proletariatului influenţa acesteia.</p>', '<p><a id="p14"></a><a id="cit51"></a>Să se explice maselor că Sovietele de deputaţi ai muncitorilor constituie <i>singura</i> formă de guvern revoluţionar <i>posibilă</i>, şi că de aceea, atâta vreme cât <i>acest</i> guvern se va lăsa influenţat de burghezie, sarcina noastră trebuie să fie aceea <i>de a explica</i> maselor greşelile tacticii lor, de a le explica cu răbdare, sistematic, stăruitor, adaptându-ne cu deosebire la nevoile practice ale maselor.</p>', '<p><a id="p15"></a>Atâta vreme cât suntem în minoritate, ducem o muncă de critică, de analiză a greşelilor, afirmând totodată că întreaga putere de stat trebuie să treacă în mâinile Sovietelor de deputaţi ai muncitorilor, pentru ca masele să se elibereze de greşelile lor pe baza propriei experienţe.</p>', '<p><a id="p16"></a>5. Nu o republică parlamentară — revenirea de la Sovietele de deputaţi ai muncitorilor la această republică ar însemna un pas înapoi —, ci o republică a Sovietelor de deputaţi ai muncitorilor, ai muncitorilor agricoli şi ai ţăranilor din întreaga ţară de jos şi până sus.</p>', '<p><a id="p17"></a><a id="cit52"></a>Desfiinţarea poliţiei, a armatei, a funcţionărimii. <a href="javascript:void(0);" id="n195">[195]</a></p>', '<p><a id="p18"></a>Retribuirea tuturor funcţionarilor, deveniţi eligibili şi revocabili în orice moment, cu un salariu care să nu depăşească salariul mijlociu al unui bun muncitor.</p>', '<p><a id="p19"></a>6. În cadrul programului agrar, centrul de greutate trebuie să treacă asupra Sovietelor de deputaţi ai muncitorilor agricoli.</p>', '<p><a id="p20"></a>Confiscarea tuturor pământurilor moşiereşti.</p>', '<p><a id="p21"></a>Naţionalizarea <i>tuturor</i> pământurilor din ţară, care să fie puse la dispoziţia Sovietelor locale de deputaţi ai muncitorilor agricoli şi ai ţăranilor. Formarea Sovietelor de deputaţi din ţărani săraci. Crearea pe fiecare moşie mare a unei gospodării model (cu o întindere de circa 100 până la 300 de deseatine, în funcţie de condiţiile locale etc. şi după cum vor stabili instituţiile locale), sub controlul deputaţilor muncitorilor agricoli şi pe socoteala obştească.</p>', '<p><a id="p22"></a>7. Contopirea imediată a tuturor băncilor din ţară într-o singură bancă naţională şi punerea ei sub controlul Sovietelor de deputaţi ai muncitorilor.</p>', '<p><a id="p23"></a>8. <a id="cit53"></a>Nu „introducerea“ socialismului ca o sarcină <i>nemijlocită</i> a noastră, ci numai trecerea imediată la <i>controlul</i> exercitat de Sovietele de deputaţi ai muncitorilor asupra producţiei sociale şi a repartiţiei produselor.</p>', '<p><a id="p24"></a>9. Sarcinile partidului sunt:</p>', '<ol type="a"><a id="p25"></a>\n<li>convocarea imediată a congresului partidului;</li>\n<li>modificarea programului partidului, în special în ceea ce priveşte:\r\n<ol type="1">\n<li>imperialismul şi războiul imperialist,</li>\n<li>atitudinea faţă de stat şi revendicarea noastră: „statul-comună“, <a href="javascript:void(0);" id="n196">[196]</a></li>\n<li>corectarea programului-minimum, care s-a învechit;</li>\n</ol>\n</li>\n<li>schimbarea denumirii partidului. <a href="javascript:void(0);" id="n197">[197]</a></li>\n</ol>', '<p><a id="p26"></a>10. Înnoirea Internaţionalei.</p>', '<p><a id="p27"></a>Să se ia iniţiativa creării unei Internaţionale revoluţionare, a unei Internaţionale împotriva social-şoviniştilor şi împotriva „centrului“. <a href="javascript:void(0);" id="n198">[198]</a></p>', '<p>\xa0</p>', '<p><a id="p28"></a>Ca să înţeleagă de ce a trebuit să subliniez în mod special ca o rară excepţie „cazul“ oponenţilor de bună-credinţă, rog cititorul să compare cu aceste teze următoarea obiecţie a d-lui Goldenberg: Lenin „a arborat steagul războiului civil în rândurile democraţiei revoluţionare“ (citat din ziarul „Edinstvo“ <a href="javascript:void(0);" id="n199">[199]</a> nr. 5 al d-lui Plehanov).</p>', '<p><a id="p29"></a>Nu-i aşa că e o adevărată perlă?</p>', '<p><a id="p30"></a>Eu scriu, dau citire, explic amănunţit: „ţinând seama de buna-credinţă neîndoielnică a straturilor <i>largi</i> ale reprezentanţilor <i>din mase</i> ai defensismului revoluţionar..., ţinând seama că aceştia sunt înşelaţi de burghezie, trebuie să li se explice foarte pe larg, cu <i>deosebită</i> stăruinţă şi <i>răbdare</i> în ce constă greşeala lor...“</p>', '<p><a id="p31"></a>Iar domnii din lagărul burgheziei care-şi zic social-democraţi, care <i>nu</i> aparţin nici straturilor <i>largi</i> şi nici reprezentanţilor din <i>mase</i> ai defensismului, cu o figură senină redau părerile mele astfel: „a arborat (!) steagul (!) războiului civil“ (despre care nu există nici un cuvânt în teze şi n-a existat nici un cuvânt în raport!) „în rândurile (!!) democraţiei revoluţionare...“</p>', '<p><a id="p32"></a>Ce este asta? Prin ce se deosebeşte aceasta de agitaţia huliganică? de atitudinea ziarului „Russkaia Volea“? <a href="javascript:void(0);" id="n200">[200]</a></p>', '<p><a id="p33"></a>Eu scriu, dau citire, explic amănunţit: „Sovietele de deputaţi ai muncitorilor constituie <i>singura</i> formă de guvern revoluţionar <i>posibilă</i>, şi de aceea sarcina noastră trebuie să fie aceea <i>de a explica</i> maselor greşelile tacticii lor, de a le explica cu răbdare, sistematic, stăruitor, adaptân-du-ne cu deosebire la nevoile practice ale maselor...“</p>', '<p><a id="p34"></a>Iar un anumit soi de oponenţi prezintă părerile mele drept o chemare la „război civil în rândurile democraţiei revoluţionare“!!</p>', '<p><a id="p35"></a>Am atacat guvernul provizoriu pentru că <i>nu</i> a fixat un termen apropiat, şi în general n-a fixat nici un termen pentru convocarea Adunării constituante, căutând să scape prin promisiuni. Am demonstrat că <i>fără</i> Sovietele de deputaţi ai muncitorilor şi soldaţilor convocarea Adunării constituante nu este asigurată, reuşita ei nu este cu putinţă.</p>', '<p><a id="p36"></a>Ei spun despre mine că aş fi împotriva convocării cât mai grabnice a Adunării constituante!!!</p>', '<p><a id="p37"></a>Aş spune că acestea sunt nişte expresii „delirante“ dacă zecile de ani de luptă politică nu m-ar fi învăţat să privesc buna-credinţă a oponenţilor ca o rară excepţie.</p>', '<p><a id="p38"></a>În ziarul său, d-l Plehanov a calificat discursul meu drept „delirant“. Foarte bine, d-le Plehanov! Dar iată cât de stângaci, cât de puţin abil şi de lipsit de pătrundere eşti d-ta în polemica pe care ai pornit-o. Dacă timp de două ore am ţinut un discurs delirant, cum de au avut răbdare să-mi asculte „delirul“ sute de ascultători? Mai departe. De ce gazeta d-tale consacră o coloană întreagă expunerii unui „delir“? E cam cusut cu aţă albă.</p>', '<p><a id="p39"></a><a id="cit54"></a>Este mult mai uşor, desigur, să ţipi, să împroşti cu ocări, să vociferezi decât să încerci să expui, să lămureşti, să-ţi aminteşti <i>cum</i> au considerat Marx şi Engels în 1871, 1872, 1875 experienţa Comunei din Paris şi ce părere au avut ei în problema: de <i>ce fel</i> de stat are nevoie proletariatul?</p>', '<p><a id="p40"></a>Fostul marxist, d-l Plehanov, nu vrea, pare-se, să-şi mai amintească de marxism.</p>', '<p><a id="p41"></a>Am citat cuvintele Rosei Luxemburg, care, la 4 august 1914, <a href="javascript:void(0);" id="n201">[201]</a> a numit social-democraţia <i>germană</i> „un hoit împuţit“. Iar d-nii Plehanov, Goldenberg &amp; Co. „se simt jigniţi“ ... de ce? — pentru că şoviniştilor <i>germani</i> li s-a spus şovinişti!</p>', '<p><a id="p42"></a>S-au cam încurcat bieţii social-şovinişti ruşi, socialişti în vorbe, şovinişti în fapte.\r\n</p>'],
'idChr': '3.01text',
'title': '',
'info': 'Despre sarcinile proletariatului în actuala revoluţie (1917)',
},
{'year': '1917',
'image': 'lenin1',
'content': ['<table style="margin-left: auto; margin-right: auto;"><a id="p0"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p1"></a>Al doilea document este ştirea sosită tot prin telegraf din Stockholm şi publicată de un alt ziar german („Vossische Zeitung“) cu privire la o consfătuire a fracţiunii din Dumă a lui Ciheidze cu grupul trudovic (? Arbeiterfraction) şi cu reprezentanţii a 15 sindicate muncitoreşti la 2 (15) martie precum şi cu privire la apelul publicat a doua zi. Din cele 11 puncte ale acestui apel, telegrama reproduce numai trei: primul punct — revendicarea republicii, punctul şapte — revendicarea păcii şi a începerii imediate a tratativelor de pace şi punctul trei — prin care se cere „participarea în măsură suficientă a reprezentanţilor clasei muncitoare ruse în guvern“.</p>', '<p><a id="p2"></a>Dacă acest punct este exact reprodus, atunci înţeleg de ce îl laudă burghezia pe Ciheidze. Înţeleg de ce la laudele gucikoviştilor englezi din „Times“, pe care le-am reprodus anterior, s-au adăugat laudele gucikoviştilor francezi din „Le Temps“. La 22 martie acest ziar al milionarilor şi imperialiştilor francezi scria: „Şefii partidelor muncitoreşti, în special d-l Ciheidze, fac uz de toată influenţa lor pentru a modera dorinţele claselor muncitoare“.</p>', '<p><a id="p3"></a>Într-adevăr, din punct de vedere teoretic şi politic, să ceri „participarea“ muncitorilor în guvernul gucikovist-miliukovist este o absurditate: să participi fiind în minoritate ar însemna să fii un simplu pion; să participi „în proporţii egale“ nu e cu putinţă, deoarece cerinţa de a continua războiul nu se poate împăca cu cerinţa de a încheia armistiţiul şi de a începe tratative de pace; ca să „participi“ fiind în majoritate trebuie să ai forţa necesară pentru <i>a răsturna</i> guvernul gucikovist-miliukovist. În practică, cerinţa „participării“ înseamnă louis-blanc-ism de cea mai rea speţă, adică înseamnă să dai uitării lupta de clasă şi condiţiile ei reale, să te laşi dus de fraze goale şi sforăitoare, să răspândeşti iluzii în rândurile muncitorilor, să pierzi în tratativele duse cu Miliukov sau cu Kerenski un timp <i>preţios</i>, care trebuie folosit pentru crearea unei forţe de clasă şi revoluţionare <i>reale</i>, a unei miliţii proletare, în stare <i>să inspire încredere <span class="spt">tuturor</span></i> păturilor sărace ale populaţiei, care alcătuiesc uriaşa ei majoritate, <i>să le ajute să se organizeze</i>, să <i><span class="spt">le</span></i> ajute să lupte pentru pâine, pace şi libertate.</p>', '<p><a id="p4"></a>Această greşeală din apelul lui Ciheidze şi al grupului lui (nu vorbesc de <i>partidul</i> C.O., al Comitetului de organizare, deoarece în sursele de care dispun despre C.O. nu se pomeneşte nici un cuvânt), această greşeală este cu atât mai ciudată cu cât, după cum relatează ziarele, la consfătuirea din 2 (15) martie, Skobelev, cel mai apropiat tovarăş de idei al lui Ciheidze, a spus următoarele: „Rusia se află în ajunul unei a doua, a unei adevărate (wirklich, textual: reale) revoluţii“.</p>', '<p><a id="p5"></a>Acesta este adevărul, din care Skobelev şi Ciheidze au uitat să tragă concluziile practice. De aici, din depărtarea asta blestemată, eu nu pot aprecia cât de aproape este această a doua revoluţie. Skobelev acolo, la faţa locului, poate să-şi dea mai bine seama. De aceea nu-mi pun probleme pentru a căror rezolvare nu am şi nu pot avea date concrete. Subliniez doar faptul că un „observator din afară“, adică Skobelev, care nu face parte din partidul nostru, confirmă concluzia <i>concretă</i> la care am ajuns în prima scrisoare, şi anume: revoluţia din februarie-martie nu a fost decât <i>prima etapă</i> a revoluţiei. Rusia trece printr-un moment istoric specific, de <i>trecere</i> la etapa următoare a revoluţiei sau, după expresia lui Skobelev, la „a doua revoluţie“.</p>', '<p><a id="p6"></a>Dacă vrem să fim marxişti şi să tragem învăţăminte din experienţa revoluţiilor din întreaga lume, trebuie să căutăm să înţelegem în ce anume constă <i>specificul</i> acestui moment <i>de trecere</i> şi ce tactică decurge din particularităţile lui obiective.</p>', '<p><a id="p7"></a>Specificul situaţiei constă în aceea că guvernul gucikovist-miliukovist a repurtat prima victorie extraordinar de uşor, datorită următoarelor trei împrejurări foarte importante: 1) ajutorul capitalului financiar anglo-francez şi al agenţilor lui; 2) ajutorul unei părţi a păturilor superioare ale armatei; 3) organizarea gata pregătită a întregii burghezii ruse în cadrul instituţiilor de zemstvă, orăşeneşti, în Duma de stat, în comitetele pentru industria de război etc.</p>', '<p><a id="p8"></a>Guvernul gucikovist este prins ca într-un cleşte: legat de interesele capitalului, el e silit să lupte pentru continuarea războiului tâlhăresc, de jaf, pentru apărarea profiturilor colosale ale capitalului şi ale moşierilor, pentru restaurarea monarhiei. Legat de originea sa revoluţionară şi de necesitatea de a trece brusc de la ţarism la democraţie şi aflându-se sub presiunea maselor flămânde care cer pacea, guvernul e silit să mintă, să recurgă la tot felul de subterfugii, să caute să câştige timp, „să proclame“ şi să promită cât mai mult (promisiunile sunt singurul lucru care costă foarte ieftin chiar şi într-o epocă de scumpete deşănţată), să îndeplinească cât mai puţin, cu o mână să dea concesii şi cu cealaltă să le ia înapoi.</p>', '<p><a id="p9"></a>În anumite împrejurări, în cazul cel mai bun pentru el, noul guvern poate să facă să întârzie întrucâtva prăbuşirea, sprijinindu-se pe întreaga capacitate organizatorică a întregii burghezii ruse şi a întregii intelectualităţi burgheze. Dar nici chiar în acest caz el <i>nu e în stare</i> să evite prăbuşirea, deoarece e <i><span class="spt">cu neputinţă</span></i> să te smulgi din ghearele războiului imperialist şi al foametei, acest monstru înspăimântător generat de capitalismul mondial, fără să părăseşti terenul relaţiilor burgheze, fără să treci la măsuri revoluţionare, fără să faci apel la măreţul eroism istoric atât al proletariatului rus, cât şi al proletariatului mondial.</p>', '<p><a id="p10"></a>De aici rezultă concluzia: nu vom putea doborî dintr-o singură lovitură noul guvern sau, dacă vom putea face acest lucru (într-o epocă revoluţionară graniţele posibilului se lărgesc înmiit), nu vom putea păstra puterea dacă <i>nu vom opune</i> minunatei organizări a întregii burghezii ruse şi a întregii intelectualităţi burgheze o tot atât de minunată <i>organizare a proletariatului</i>, care să conducă întreaga masă uriaşă a sărăcimii de la oraşe şi sate, a semiproletariatului şi a micilor proprietari.</p>', '<p><a id="p11"></a>Indiferent dacă „a doua revoluţie“ a şi izbucnit la Petrograd (am spus că ar fi cum nu se poate mai absurd să încerci să stabileşti din străinătate ritmul concret de maturizare a acesteia), dacă va mai întârzia un timp sau dacă în unele locuri din Rusia a şi început (există, pare-se, unele indicii în acest sens), — în <i>orice</i> caz, şi în ajunul noii revoluţii, şi în timpul ei, şi a doua zi după izbucnirea ei, lozinca momentului trebuie să fie <i>organizarea proletară</i>.</p>', '<p><a id="p12"></a>Tovarăşi muncitori! Aţi săvârşit ieri minuni de eroism proletar răsturnând monarhia ţaristă. Într-un viitor mai mult sau mai puţin apropiat va trebui neapărat (poate chiar acum, când scriu aceste rânduri) să săvârşiţi din nou asemenea minuni de eroism pentru a răsturna puterea moşierilor şi a capitaliştilor care duc războiul imperialist. Nu veţi putea <i>învinge temeinic</i> în această următoare, „adevărată“ revoluţie dacă nu veţi săvârşi <i>minuni de organizare proletară!</i></p>', '<p><a id="p13"></a>Lozinca momentului este organizarea. Dar a ne mărgini să spunem aceasta ar însemna să nu spunem nimic, deoarece, pe de o parte, de organizare e <i>întotdeauna</i> nevoie, aşa că a te mărgini să arăţi numai necesitatea „organizării maselor“ înseamnă a nu lămuri absolut nimic, iar pe de altă parte cine s-ar mărgini la aceasta n-ar face decât să ţină isonul liberalilor, deoarece <i>liberalii <span class="spt">tocmai</span></i> aceasta vor, pentru întărirea dominaţiei lor, ca muncitorii să nu meargă <i>mai departe</i> de organizaţiile <i><span class="spt">obişnuite</span></i>, „legale“ (din punctul de vedere al societăţii burgheze „normale“), adică vor <i>numai</i> ca muncitorii să se înscrie în partidul lor, în sindicatul lor, în cooperativa lor etc. etc.</p>', '<p><a id="p14"></a>Datorită instinctului lor de clasă, muncitorii au înţeles că în vremuri revoluţionare au nevoie de o cu totul altă organizaţie, <i>nu numai</i> de una obişnuită; ei au procedat just, au pornit pe calea arătată de experienţa revoluţiei noastre din 1905 şi a Comunei din Paris din 1871, au creat <i>Sovietul de deputaţi ai muncitorilor</i>, au procedat la dezvoltarea, extinderea, consolidarea lui prin atragerea deputaţilor <i>soldaţilor</i> şi, fără îndoială, a deputaţilor muncitorilor <i>salariaţi</i> de la sate, iar apoi (într-o formă sau alta) a deputaţilor întregii ţărănimi sărace.</p>', '<p><a id="p15"></a>Crearea unor asemenea organizaţii în toate localităţile Rusiei fără excepţie, pentru toate profesiunile şi păturile populaţiei proletare şi semiproletare fără excepţie, adică pentru toţi cei ce muncesc şi sunt exploataţi — ca să folosim o expresie mai puţin precisă din punct de vedere economic, dar mai populară —, este una dintre sarcinile cele mai importante şi mai urgente. Anticipând, voi remarca că pentru întreaga masă ţărănească partidul nostru (despre rolul lui special în organizaţiile proletare de tip nou sper să vorbesc în una din scrisorile următoare) trebuie să recomande îndeosebi ca muncitorii salariaţi şi apoi micii cultivatori de pământ care nu vând cereale să organizeze Soviete <i>separat</i> de <i><span class="spt">cele</span></i> ale ţăranilor înstăriţi; fără această condiţie nu putem nici să ducem o politică cu adevărat proletară, în general vorbind, <a href="javascript:void(0);" id="n202">[202]</a> nici să abordăm în mod just această problemă de cea mai mare importanţă practică, o problemă de viaţă şi de moarte pentru milioane de oameni: repartizarea justă <i>a cerealelor</i>, sporirea producţiei de cereale etc.</p>', '<p><a id="p16"></a>Se pune însă întrebarea: ce trebuie să facă Sovietele de deputaţi ai muncitorilor? Ele „trebuie privite ca organe ale insurecţiei, ca organe ale puterii revoluţionare“, am scris noi în nr. 47 din 13 octombrie 1915 al ziarului „Soţial-Demokrat“ din Geneva.</p>', '<p><a id="p17"></a>Această teză teoretică, dedusă din experienţa Comunei din 1871 şi a revoluţiei ruse din 1905, trebuie să fie lămurită şi dezvoltată mai concret pe baza indicaţiilor practice tocmai ale etapei actuale, tocmai ale revoluţiei actuale din Rusia.</p>', '<p><a id="p18"></a>Avem nevoie de o <i>putere</i> revoluţionară, avem nevoie (pentru o anumită perioadă de trecere) de <i>stat</i>. Prin aceasta ne deosebim noi de anarhişti. Deosebirea dintre marxiştii revoluţionari şi anarhişti constă nu numai în faptul că cei dintâi sunt pentru marea producţie comunistă centralizată, în timp ce ceilalţi sunt pentru o mică producţie fărâmiţată. Nu, în problema puterii, în problema statului deosebirea constă tocmai în faptul că noi suntem <i><span class="spt">pentru</span></i> folosirea revoluţionară a formelor revoluţionare de stat în scopul luptei pentru socialism, pe când anarhiştii sunt <i>împotrivă</i>.</p>', '<p><a id="p19"></a>Avem nevoie de stat. Dar avem nevoie <i><span class="spt">nu</span></i> de un stat cum e cel creat de burghezie pretutindeni, începând cu monarhiile constituţionale şi sfârşind cu cele mai democratice republici. Şi aceasta este ceea ce ne deosebeşte de oportuniştii şi kautskiştii din vechile partide socialiste, care au intrat în putrefacţie şi care au denaturat sau au uitat învăţămintele Comunei din Paris şi analiza făcută de Marx şi Engels acestor învăţăminte.</p>', '<p><a id="p20"></a>Avem nevoie de stat, dar <i><span class="spt">nu</span></i> de statul de care are nevoie burghezia, cu organe ale puterii despărţite de popor şi opuse poporului, şi anume poliţia, armata, birocraţia (funcţionărimea). Toate revoluţiile burgheze nu au făcut decât să perfecţioneze <i><span class="spt">această</span></i> maşină de stat, nu au făcut decât s-o treacă pe <i><span class="spt">aceasta</span></i> din mâinile unui partid în mâinile altui partid.</p>', '<p><a id="p21"></a>Proletariatul însă, dacă vrea să apere cuceririle revoluţiei actuale şi să meargă mai departe, să cucerească pacea, pâine şi libertate, trebuie <i><span class="spt">„să sfărâme“</span></i>, ca să folosim cuvintele lui Marx, această maşină de stat „aşa cum este“ şi s-o înlocuiască cu una nouă, poporul înarmat în întregimea lui, <i>luând locul</i> poliţiei, armatei şi birocraţiei. Mergând pe calea arătată de experienţa Comunei din Paris din 1871 şi a revoluţiei ruse din 1905, proletariatul trebuie să organizeze şi să înarmeze <i>toate</i> păturile sărace şi exploatate ale populaţiei, pentru ca <i>ele</i> să ia nemijlocit în mâinile lor organele puterii de stat, pentru ca <i>ele însele să alcătuiască</i> instituţiile acestei puteri.</p>', '<p><a id="p22"></a>Şi muncitorii din Rusia, încă în timpul primei etape a primei revoluţii, în februarie-martie 1917, au pornit pe această cale. Sarcina constă acum în a înţelege limpede care este această cale nouă, a păşi mai departe pe această cale cu îndrăzneală, cu fermitate şi perseverenţă.</p>', '<p><a id="p23"></a>Capitaliştii anglo-francezi şi ruşi au vrut „numai“ să-l înlăture sau poate chiar numai să-l „sperie“ pe Nicolaie al II-lea, lăsând neatinsă vechea maşină de stat, poliţia, armata, funcţionărimea.</p>', '<p><a id="p24"></a>Muncitorii au mers mai departe şi au sfărâmat această maşină. Iar acum nu numai capitaliştii anglo-francezi, dar şi cei germani scot urlete de groază şi de furie când văd, de pildă, că soldaţii ruşi îşi împuşcă ofiţerii, cum s-a întâmplat, bunăoară, cu amiralul Nepenin, partizanul lui Gucikov şi Miliukov.</p>', '<p><a id="p25"></a>Am spus că muncitorii au sfărâmat vechea maşină de stat. Mai exact: <i>au început</i> s-o sfărâme.</p>', '<p><a id="p26"></a>Să luăm un exemplu concret.</p>', '<p><a id="p27"></a>Poliţia a fost în parte nimicită, în parte înlăturată la Petrograd şi în multe alte localităţi. Guvernul gucikovist-miliukovist <i>nu va putea</i> nici să restaureze monarhia, nici, în general, să se menţină la putere <i>fără a restabili</i> poliţia ca o organizaţie specială de oameni înarmaţi aflaţi sub comanda burgheziei, organizaţie despărţită de popor şi opusă lui. Asta-i limpede ca lumina zilei.</p>', '<p><a id="p28"></a>Pe de altă parte, noul guvern trebuie să ţină seama de poporul revoluţionar, să-l hrănească cu jumătăţi de concesii şi cu promisiuni, să tărăgăneze lucrurile pentru a câştiga timp. De aceea el recurge la jumătăţi de măsuri: instituie o „miliţie populară“ cu organe de conducere alese (asta sună grozav de bine! grozav de democratic, de revoluţionar şi de frumos!) — <i><span class="spt">dar</span></i>... <i><span class="spt">dar</span></i>, în primul rând, el o pune sub controlul, sub ordinele administraţiei locale, de zemstvă şi orăşeneşti, adică sub ordinele moşierilor şi capitaliştilor aleşi în baza legilor lui Nicolaie Sângerosul şi ale lui Stolîpin-Spânzurătorul!! În al doilea rând, denumind această miliţie „populară“ pentru a arunca praf în ochii „poporului“, <i>în realitate</i> noul guvern nu cheamă <i>întregul</i> popor să participe la această miliţie <i>şi nu obligă</i> pe patroni şi pe capitalişti <i>să plătească</i> funcţionarilor şi muncitorilor salariul obişnuit <i>pentru orele şi zilele</i> pe care dânşii le consacră <i>serviciului obştesc</i>, adică miliţiei.</p>', '<p><a id="p29"></a>Aicea-i buba. Pe calea aceasta izbuteşte guvernul moşieresc şi capitalist al Gucikovilor şi Miliukovilor să facă în aşa fel încât „miliţia populară“ să rămână pe hârtie, iar în realitate să fie restabilită puţin câte puţin, pe tăcute, miliţia <i>burgheză</i>, antipopulară, la început formată din „8.000 de studenţi şi profesori“ (aşa descriu ziarele din străinătate miliţia actuală din Petrograd) — asta e în mod vădit o adevărată jucărie! — iar apoi, treptat, din vechea şi noua <i>poliţie</i>.</p>', '<p><a id="p30"></a>Nu trebuie să îngăduim restabilirea poliţiei! Nu trebuie să lăsăm să ne scape din mână organele locale ale puterii! Trebuie să se creeze o miliţie cu adevărat a întregului popor, o miliţie la care participarea să fie absolut generală şi care să fie condusă de proletariat! — aceasta este sarcina zilei, aceasta este lozinca momentului, care corespunde deopotrivă atât intereselor just înţelese ale viitoarei lupte de clasă, ale viitoarei mişcări revoluţionare, cât şi instinctului democratic al fiecărui muncitor, al fiecărui ţăran, al fiecărui om care munceşte şi este exploatat, care nu poate să nu urască poliţia, pe jandarmi, pe uriadnici, comanda moşierilor şi capitaliştilor asupra oamenilor înarmaţi care capătă putere asupra poporului.</p>', '<p><a id="p31"></a>De ce fel de poliţie au nevoie <i>ei</i>, Gucikovii şi Miliukovii, moşierii şi capitaliştii? Ei au nevoie de aceeaşi poliţie care a existat şi în timpul monarhiei ţariste. <i>Toate</i> republicile burgheze şi burghezo-democratice din lume au introdus sau au restabilit, după perioade revoluţionare foarte scurte, <i>tocmai o astfel de</i> poliţie, o organizaţie specială de oameni înarmaţi, despărţiţi de popor şi opuşi poporului, subordonaţi într-un fel sau altul burgheziei.</p>', '<p><a id="p32"></a>De ce fel de miliţie avem nevoie noi, proletariatul, toţi cei ce muncesc? Noi avem nevoie de o miliţie cu adevărat <i>populară</i>, adică o miliţie care, în primul rând, să fie alcătuită din <i>absolut</i> toată populaţia, din toţi cetăţenii adulţi de <i>ambele</i> sexe, şi care, în al doilea rând, să îmbine funcţiile armatei populare cu funcţiile poliţiei, cu funcţiile de organ principal, de bază, al ordinii de stat şi al conducerii de stat.</p>', '<p><a id="p33"></a>Pentru a ilustra aceste teze, voi lua un exemplu pur schematic. E de prisos să mai spunem că ideea de a întocmi vreun „plan“ oarecare al miliţiei proletare ar fi absurdă: atunci când muncitorii şi întregul popor, cu adevărat în masă, vor porni în mod practic la această treabă, vor elabora şi vor întocmi acest plan de o sută de ori mai bine decât orice teoretician. Eu nu propun un „plan“, ci vreau numai să-mi ilustrez ideea.</p>', '<p><a id="p34"></a>Petrogradul are vreo 2.000.000 de locuitori. Mai mult de jumătate sunt în vârstă de 15 până la 65 de ani. Să luăm jumătate: 1.000.000. Din această cifră scădem un sfert, bolnavi etc., care în momentul respectiv nu pot lua parte la serviciul obştesc din motive legitime. Rămân 750.000 de oameni, care, lucrând în miliţie, să zicem, o zi din 15 (şi continuând să primească pentru această zi salariul de la patronii lor), ar alcătui o armată de 50.000 de oameni.</p>', '<p><a id="p35"></a>Iată <i>tipul</i> de „stat“ de care avem noi nevoie!</p>', '<p><a id="p36"></a>Iată care miliţie ar fi în fapt şi nu numai în vorbă o „miliţie populară“.</p>', '<p><a id="p37"></a>Iată ce cale trebuie să urmăm pentru ca nici o poliţie specială, nici o armată specială despărţită de popor <i>să nu poată fi</i> restabilită.</p>', '<p><a id="p38"></a>O asemenea miliţie ar fi alcătuită în proporţie de 95% din muncitori şi ţărani; ea ar exprima <i>într-adevăr</i> înţelepciunea şi voinţa, forţa şi puterea imensei majorităţi a poporului. O asemenea miliţie într-adevăr ar înarma absolut întregul popor, l-ar învăţa arta militară şi ar constitui o garanţie — <i>nu</i> à la Gucikov, <i>nu</i> à la Miliukov — împotriva oricăror încercări de restabilire a reacţiunii, împotriva oricăror uneltiri ale agenţilor ţarului. O asemenea miliţie ar fi organul executiv al „Sovietelor de deputaţi ai muncitorilor şi soldaţilor“, ea s-ar bucura de consideraţia şi încrederea <i>absolută</i> a populaţiei, deoarece ar fi o organizaţie a întregii populaţii. O asemenea miliţie ar transforma democraţia dintr-o firmă frumoasă în dosul căreia se ascund înrobirea poporului de către capitalişti şi batjocorirea poporului de către capitalişti într-o adevărată <i>educare a maselor</i> în vederea participării lor la <i>toate</i> treburile statului. O asemenea miliţie ar atrage tineretul la viaţa politică, instruindu-l nu numai prin vorbe, ci şi prin fapte, <i>prin muncă</i>. O asemenea miliţie ar dezvolta funcţiile care, ca să ne exprimăm într-un limbaj savant, sunt de domeniul unei „poliţii sociale“, supravegherea sanitară etc., atrăgând la asemenea treburi absolut toate femeile adulte. Căci fără a atrage femeile în serviciul obştesc, la slujba în miliţie, la viaţa politică, fără a smulge femeile din atmosfera treburilor casnice şi a bucătăriei, care le abrutizează, <i>nu se poate</i> asigura o libertate adevărată, <i>nu se poate</i> construi nici măcar democraţia, ca să nu mai vorbim de socialism.</p>', '<p><a id="p39"></a>O asemenea miliţie ar fi o miliţie proletară, pentru că muncitorii industriali, muncitorii de la oraşe, în mod tot atât de firesc şi de inevitabil ar căpăta în cadrul ei o influenţă dominantă asupra masei sărăcimii pe cât de firesc şi de inevitabil au ocupat locul dominant în întreaga luptă revoluţionară dusă de popor atât în 1905—1907, cât şi în 1917.</p>', '<p><a id="p40"></a>O asemenea miliţie ar asigura o ordine absolută şi o disciplină tovărăşească înfăptuită cu abnegaţie. Şi în acelaşi timp, în condiţiile grelei crize prin care trec toate ţările beligerante, ar permite să se combată în chip cu adevărat democratic această criză, să se facă în mod just şi rapid repartizarea cerealelor şi a celorlaltor provizii, să se traducă în fapt „obligativitatea generală a muncii“, pe care francezii o numesc acum „mobilizare civilă“, iar germanii „obligaţia serviciului civil“ şi fără care <i>nu pot fi</i> — <i>s-a dovedit că nu pot fi</i> — vindecate rănile pe care le-a pricinuit şi le pricinuieşte războiul acesta tâlhăresc şi îngrozitor.</p>', '<p><a id="p41"></a>Oare proletariatul din Rusia şi-a vărsat sângele numai pentru a primi promisiuni pompoase a unor reforme politice democratice? Nu va cere el oare şi nu va obţine ca <i>fiecare</i> om al muncii să vadă şi să simtă imediat o oarecare îmbunătăţire a vieţii lui? Ca fiecare familie să aibă pâine? Ca fiecare copil să aibă o sticlă de lapte bun şi nici un adult din familiile bogate să nu îndrăznească să ia lapte atâta timp cât nu este asigurată cantitatea necesară copiilor? Pentru ca palatele şi locuinţele somptuoase părăsite de ţari şi de aristocraţi să nu rămână pustii, ci să adăpostească pe cei neavuţi şi lipsiţi de un acoperiş? Cine ar putea să înfăptuiască aceste măsuri dacă nu o miliţie a întregului popor, din care să facă neapărat parte femeile deopotrivă cu bărbaţii?</p>', '<p><a id="p42"></a>Aceste măsuri <i>nu înseamnă încă</i> socialism. Ele privesc reglementarea consumului şi nu reorganizarea producţiei. Ele nu ar însemna încă „dictatura proletariatului“, ci numai „dictatura revoluţionar-democratică a proletariatului şi a ţărănimii sărace“. Treaba noastră acum nu este să le clasificăm din punct de vedere teoretic. Ar fi cea mai mare greşeală dacă ne-am apuca să punem sarcinile practice complexe, imediate, în rapidă dezvoltare, ale revoluţiei, în patul lui Procust al „teoriei“ îngust înţelese, în loc de a considera teoria în primul rând şi mai mult decât orice <i>o călăuză în <span class="spt">acţiune</span></i>.</p>', '<p><a id="p43"></a>Se va găsi oare în masa muncitorilor ruşi atâta conştiinţă, fermitate şi eroism ca să săvârşească „minuni de organizare proletară“ după ce în lupta revoluţionară directă au săvârşit minuni de curaj, de iniţiativă, de abnegaţie? Aceasta nu o ştim şi zadarnic am încerca să ghicim, deoarece <i>numai</i> practica dă răspunsuri la asemenea întrebări.</p>', '<p><a id="p44"></a>Ceea ce ştim precis şi ceea ce noi, ca partid, trebuie să explicăm maselor este, pe de o parte, faptul că în momentul de faţă există un motor istoric de o forţă uriaşă, care generează o nemaipomenită criză, foamete şi calamităţi fără număr. Acest motor este războiul pe care capitaliştii din <i>ambele</i> tabere beligerante îl duc în scopuri de jaf. Acest „motor“ a împins un şir întreg de naţiuni dintre cele mai bogate, mai libere şi mai civilizate la marginea prăpastiei. El <i>sileşte</i> popoarele să-şi încordeze până la ultima limită toate forţele, le pune într-o situaţie de nesuportat. El pune la ordinea zilei nu traducerea în fapt a unor „teorii“ oarecare (despre aceasta nici vorbă nu poate fi; Marx i-a pus întotdeauna în gardă pe socialişti împotriva acestei iluzii), ci aplicarea măsurilor celor mai extreme, posibile din punct de vedere practic, deoarece fără măsuri extreme milioane de oameni ar pieri, ar pieri de foame imediat şi inevitabil.</p>', '<p><a id="p45"></a>Faptul că, în condiţiile când situaţia obiectivă <i>cere</i> măsuri extreme de la întregul popor, entuziasmul revoluţionar al clasei înaintate poate să facă <i>multe</i> este de prisos să-l mai dovedim. <i>Acest</i> aspect al problemei îl vede cu ochii lui şi îl <i>simte</i> oricine în Rusia.</p>', '<p><a id="p46"></a>E important să înţelegem că într-o epocă revoluţionară situaţia obiectivă se schimbă tot atât de repede şi de brusc pe cât de repede se scurge, în general, viaţa. Şi noi trebuie <i>să ştim să ne adaptăm</i> tactica şi sarcinile noastre imediate la <i>particularităţile</i> fiecărei situaţii date. Până în februarie 1917 la ordinea zilei se punea propaganda îndrăzneaţă revoluţionar-internaţionalistă, chemarea maselor la luptă, trezirea lor. În zilele din februarie-martie se cerea o luptă eroică plină de abnegaţie pentru a zdrobi cât mai repede duşmanul cel mai apropiat: ţarismul. Acum ne aflăm în perioada de <i>trecere</i> de la această primă etapă a revoluţiei la etapa a doua, de la „încăierarea“ cu ţarismul la „încăierarea“ cu imperialismul gucikovist-miliukovist, moşieresc şi capitalist. La ordinea zilei se pune sarcina <i>organizatorică</i>, dar nicidecum o muncă în sensul şablon în jurul unor organizaţii şablon, ci în sensul atragerii în organizaţie a unor mase fără precedent de largi din rândul claselor asuprite şi în sensul înfăptuirii de către această organizaţie a unor sarcini militare, generale de stat şi economice.</p>', '<p><a id="p47"></a>La îndeplinirea acestei sarcini specifice, proletariatul a păşit şi va păşi pe căi diferite. În unele localităţi din Rusia, revoluţia din februarie-martie îi dă în mână aproape întreaga putere; în altele el va începe, poate, să creeze şi să lărgească „cu de la sine putere“ miliţia proletară; în altele el va căuta, probabil, să obţină alegeri imediate — pe baza votului universal etc. — pentru dumele orăşeneşti şi pentru zemstve, în scopul de a le transforma în centre revoluţionare etc., până când creşterea gradului de organizare proletară, apropierea dintre soldaţi şi muncitori, mişcarea din rândurile ţărănimii, dezamăgirea unui foarte mare număr de oameni care se conving de caracterul necorespunzător al guvernului imperialist, al lui Gucikov şi Miliukov, guvern de continuare a războiului, vor grăbi momentul înlocuirii acestui guvern printr-un „guvern“ al Sovietului de deputaţi ai muncitorilor.</p>', '<table style="margin-left: auto; margin-right: auto;"><a id="p48"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '3.02text',
'title': '',
'info': 'Scrisori din depărtare (1917)',
},
{'year': '1917',
'image': 'lenin1',
'content': ['<p><a id="p0"></a>Problema fundamentală a oricărei revoluţii este problema puterii în stat. Dacă nu ne este limpede această problemă, nici vorbă nu poate fi de o participare conştientă la revoluţie, ca să nu mai vorbim de conducerea ei.</p>', '<p><a id="p1"></a>Specificul, cu totul remarcabil, al revoluţiei noastre îl constituie faptul că ea a generat <i>dualitatea puterii</i>. Acest fapt trebuie să ne fie de la început limpede; fără a-l înţelege nu putem merge înainte. Trebuie să ştim să completăm şi să corectăm vechile „formule“, de pildă, ale bolşevismului, căci, după cum a reieşit, în general ele erau juste, dar realizarea lor concretă <i>s-a dovedit</i> a fi alta. În trecut, nimeni nu s-a gândit şi nici nu se putea gândi la dualitatea puterii.</p>', '<p><a id="p2"></a>În ce constă dualitatea puterii? În faptul că alături de guvernul provizoriu, guvern <i>al burgheziei</i>, s-a constituit un <i>alt guvern</i>, care este încă slab, în germene, dar în fapt există totuşi neîndoios şi se dezvoltă: Sovietele de deputaţi ai muncitorilor şi soldaţilor.</p>', '<p><a id="p3"></a>Care este compoziţia de clasă a acestui al doilea guvern? Proletariatul şi ţărănimea (îmbrăcată în haine militare). Care este caracterul politic al acestui guvern? El este o dictatură revoluţionară, adică o putere care se sprijină direct pe cucerire revoluţionară, pe iniţiativa nemijlocită, de jos, a maselor populare, <i>nu pe legea</i> promulgată de puterea centralizată de stat. Este o putere de un gen cu totul diferit de aceea care există în general până în prezent într-o republică burghezo-democratică parlamentară de tip obişnuit şi care domină în ţările înaintate din Europa şi America. Oamenii uită adeseori acest lucru, adeseori nu-l aprofundează; or, el constituie esenţialul. <i>Această</i> putere este o putere <i>de acelaşi tip</i> ca şi Comuna din Paris din 1871. Caracteristicile esenţiale ale acestui tip sunt: 1) izvorul puterii îl constituie nu o lege în prealabil discutată şi votată de parlament, ci iniţiativa nemijlocită, de jos, a maselor populare peste tot locul, directa „luare în stăpânire“, pentru a folosi expresia curentă; 2) înlocuirea poliţiei şi a armatei, ca instituţii despărţite de popor şi opuse poporului, prin înarmarea directă a întregului popor; sub o asemenea putere, ordinea în stat este apărată de <i>înşişi</i> muncitorii şi ţăranii înarmaţi, de <i>însuşi</i> poporul înarmat; 3) funcţionarii, birocraţii, fie că sunt înlocuiţi tot prin puterea nemijlocită a poporului însuşi, fie că, în cel mai rău caz, sunt puşi sub un control special, devin nu numai eligibili, dar şi <i>revocabili</i> la prima cerere a poporului, sunt reduşi la o situaţie de simpli împuterniciţi; dintr-o pătură privilegiată, cu „slujbuşoare“ retribuite gras, burghez, ei se transformă în lucrători ai unui „gen de armă“ special, salariul lor <i>nedepăşind</i> salariul obişnuit al unui muncitor bun.</p>', '<p><a id="p4"></a>Aceasta şi <i>numai</i> aceasta constituie <i>esenţa</i> Comunei din Paris ca tip deosebit de stat. Această esenţă au uitat-o şi au denaturat-o unii ca alde d-nii Plehanov (şovinişti făţişi care au trădat marxismul), Kautsky (oamenii „centrului“, adică cei care oscilează între şovinism şi marxism) şi în general toţi social-democraţii, socialiştii-revoluţionari etc. care domină în prezent.</p>', '<p><a id="p5"></a>Ei caută să se eschiveze prin vorbe goale, prin reticenţe, recurg la tertipuri, se felicită de o mie de ori unul pe altul cu ocazia revoluţiei, nu vor <i>să se gândească ce sunt</i> Sovietele de deputaţi ai muncitorilor şi soldaţilor. Ei nu vor să vadă adevărul evident că, în măsura în care aceste Soviete există, <i>în măsura în care</i> ele reprezintă puterea, în aceeaşi măsură există în Rusia un stat de <i>tipul</i> Comunei din Paris.</p>', '<p><a id="p6"></a>Am subliniat cuvintele „în măsura în care“ pentru că ea este numai o putere embrionară. Chiar ea, atât printr-o înţelegere directă cu guvernul provizoriu burghez, cât şi printr-un şir de concesii de fapt, <i>a cedat şi cedează</i> poziţii burgheziei.</p>', '<p><a id="p7"></a>Din ce cauză? Oare pentru că Ciheidze, Ţereteli, Steklov &amp; Co. fac o „greşeală“? Fleacuri. Aşa poate gândi numai un filistin, dar nu un marxist. Cauza rezidă în <i>gradul insuficient de conştiinţă</i> şi de organizare a proletarilor şi a ţăranilor. „Greşeala“ conducătorilor sus-numiţi constă în poziţia lor mic-burgheză, în faptul că ei <i>întunecă</i> conştiinţa muncitorilor în loc să o limpezească, că ei <i>inspiră</i> iluzii mic-burgheze în loc să le combată, că ei <i>întăresc</i> influenţa burgheziei asupra maselor în loc să elibereze masele de sub această influenţă.</p>', '<p><a id="p8"></a>De aici trebuie să reiasă limpede şi de ce fac tovarăşii noştri atât de multe greşeli punând „simplu“ întrebarea: trebuie oare ca guvernul provizoriu să fie răsturnat imediat?</p>', '<p><a id="p9"></a>Răspund: 1) el trebuie răsturnat, pentru că este un guvern oligarhic, burghez, pentru că nu este un guvern al întregului popor, pentru că nu poate da nici pace, nici pâine, nici libertate deplină; 2) el nu poate fi răsturnat acum, pentru că se menţine pe baza <i>înţelegerii</i> directe şi indirecte, formale şi concrete cu Sovietele de deputaţi ai muncitorilor, şi în primul rând cu Sovietul principal, cel din Petrograd; 3) el nu poate fi în general „răsturnat“ pe calea obişnuită, pentru că se bizuie pe <i>„sprijinirea“</i> burgheziei de către cel <i>de-al doilea</i> guvern, Sovietul de deputaţi ai muncitorilor, iar acest guvern este singurul guvern revoluţionar posibil, care exprimă direct conştiinţa şi voinţa majorităţii muncitorilor şi ţăranilor. Omenirea n-a creat încă şi noi nu cunoaştem până acum un tip de guvern mai bun, un guvern superior Sovietelor de deputaţi ai muncitorilor, muncitorilor agricoli, ţăranilor şi soldaţilor.</p>', '<p><a id="p10"></a>Pentru a deveni putere de stat, muncitorii conştienţi trebuie să câştige majoritatea de partea lor; <i>atâta timp</i> cât împotriva maselor nu se exercită violenţa, alt drum spre putere nu există. Noi nu suntem blanquişti, <a href="javascript:void(0);" id="n203">[203]</a> nu suntem adepţii cuceririi puterii cu forţa de către o minoritate. Noi suntem marxişti, adepţi ai luptei de clasă proletare împotriva ameţelii mic-burgheze, împotriva şovinismului şi defensismului, a frazeologiei, dependenţei de burghezie.</p>', '<p><a id="p11"></a>Să creăm un partid comunist proletar; cei mai buni dintre partizanii bolşevismului au şi creat elemente ale lui; să ne strângem rândurile în vederea unei acţiuni de clasă proletare, şi atunci proletarii şi ţăranii săraci vor trece în număr tot mai mare de partea noastră. Căci <i>viaţa</i> va spulbera cu fiecare zi iluziile mic-burgheze ale „social-democraţilor“, ale unora ca Ciheidze, Ţereteli, Steklov etc., ale „socialiştilor-revoluţionari“, ale altor mici burghezi şi mai „puri“ etc. etc.</p>', '<p><a id="p12"></a>Burghezia se pronunţă pentru puterea unică a burgheziei.</p>', '<p><a id="p13"></a>Muncitorii conştienţi se pronunţă pentru puterea unică a Sovietelor de deputaţi ai muncitorilor, muncitorilor agricoli, ţăranilor şi soldaţilor, pentru puterea unică pregătită prin <i>limpezirea</i> conştiinţei proletare, prin <i>eliberarea</i> ei de sub influenţa burgheziei şi nu prin aventuri.</p>', '<p><a id="p14"></a>Mica burghezie — „social-democraţii“, socialiştii-revoluţionari etc. etc. — oscilează, <i>punând piedici</i> în calea acestei limpeziri, a acestei eliberări.</p>', '<p><a id="p15"></a>Iată care este raportul real dintre forţele <i>de clasă</i> care determină sarcinile noastre.\r\n</p>'],
'idChr': '3.03text',
'title': '',
'info': 'Despre dualitatea puterii (1917)',
},
{'year': '1917',
'image': 'lenin1',
'content': ['<p><a id="p0"></a>Nu de mult, foaia plehanovistă „Edinstvo“ (despre care până şi ziarul socialist-revoluţionar „Delo Naroda“ spunea pe drept cuvânt că e în aceeaşi tabără cu burghezia liberală) şi-a adus aminte de legea decretată de Republica Franceză din 1793 împotriva duşmanilor poporului.</p>', '<p><a id="p1"></a>Această evocare a trecutului este cât se poate de oportună.</p>', '<p><a id="p2"></a>Iacobinii din 1793 erau reprezentanţii celei mai revoluţionare clase a secolului al XVIII-lea, ai sărăcimii de la oraşe şi sate. Împotriva acestei clase, care, prin măsuri dintre cele mai revoluţionare, inclusiv ghilotina, se răfuise deja în fapt (şi nu în vorbe) cu monarhul ei, cu moşierii ei şi cu burghezii ei moderaţi, împotriva acestei clase cu adevărat revoluţionare a secolului al XVIII-lea porniseră la război monarhii coalizaţi ai Europei.</p>', '<p><a id="p3"></a>Iacobinii au declarat că sunt duşmani ai poporului toţi aceia care „favorizează planurile tiranilor coalizaţi îndreptate împotriva republicii“.</p>', '<p><a id="p4"></a>Exemplul iacobinilor este instructiv. El nu şi-a pierdut nici azi valabilitatea, cu deosebirea însă că trebuie aplicat clasei revoluţionare a secolului al XX-lea, muncitorilor şi semiproletarilor. Pentru această clasă, în secolul al XX-lea, duşmanii poporului sunt nu monarhii, ci moşierii şi capitaliştii ca clasă.</p>', '<p><a id="p5"></a>Dacă puterea ar trece în mâinile „iacobinilor“ secolului al XX-lea, ale proletarilor şi semiproletarilor, ei ar declara că duşmani ai poporului sunt capitaliştii, care câştigă miliarde de pe urma războiului imperialist, <i>adică</i> de pe urma unui război dus pentru împărţirea prăzii şi a profiturilor capitaliştilor.</p>', '<p><a id="p6"></a>„Iacobinii“ secolului al XX-lea nu i-ar ghilotina pe capitalişti — a urma un exemplu bun nu înseamnă a-l copia. Ar fi de ajuns să arestăm vreo 50 sau 100 de magnaţi şi rechini ai capitalului bancar, pe principalii cavaleri ai jafului în avutul statului şi ai jafului bancar; ar fi de ajuns să-i băgăm la răcoare pentru câteva săptămâni <i>ca să le dezvăluim maşinaţiile</i> şi să arătăm tuturor celor exploataţi „cui îi trebuie războiul“. Odată dezvăluite maşinaţiile regilor finanţei, aceştia din urmă ar putea fi lăsaţi liberi, după ce băncile, sindicatele capitaliştilor şi toţi antreprenorii „care lucrează“ pentru stat ar fi fost puşi sub controlul muncitorilor.</p>', '<p><a id="p7"></a>Iacobinii din 1793 au intrat în istorie ca un glorios exemplu de luptă cu adevărat revoluţionară dusă împotriva <i>clasei exploatatorilor</i> de către <i>clasa celor ce muncesc şi sunt asupriţi</i> care a luat în mâinile ei <i>întreaga</i> putere de stat.</p>', '<p><a id="p8"></a>Jalnica „foaie plehanovistă“ (defensiştilor menşevici le-a fost ruşine de faptul că sunt în bloc cu ea) vrea să-şi însuşească litera iacobinismului, dar nu şi spiritul lui, manifestările lui exterioare, dar nu şi conţinutul politicii lui. Asta echivalează în fond cu o trădare a revoluţiei din secolul al XX-lea, trădare camuflată sub paravanul unor false referiri la revoluţionarii din secolul al XVIII-lea.\r\n</p>'],
'idChr': '3.04text',
'title': '',
'info': 'Despre duşmanii poporului (1917)',
},
{'year': '1917',
'image': 'lenin1',
'content': ['<p><a id="p0"></a>Cea mai mare şi mai fatală greşeală pe care ar fi putut să o comită marxiştii acum, după formarea guvernului lui Kerenski, Nekrasov, Avksentiev &amp; Co., <a href="javascript:void(0);" id="n204">[204]</a> ar fi fost să ia vorbele drept fapte, aparenţa înşelătoare drept esenţă sau în genere drept un fapt serios.</p>', '<p><a id="p1"></a>Să lăsăm această îndeletnicire menşevicilor şi socialiştilor-revoluţionari, care au ajuns să joace rolul de bufoni pe lângă bonapartistul Kerenski.</p>', '<table style="margin-left: auto; margin-right: auto;"><a id="p2"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p3"></a>După cum în 1906 cadeţii au prostituat prima adunare a reprezentanţilor poporului din Rusia, reducând-o la o jalnică vorbărie în faţa contrarevoluţiei ţariste, care se consolida, tot astfel şi socialiştii-revoluţionari şi menşevicii au prostituat în 1917 Sovietele, transformându-le într-un lamentabil loc de pălăvrăgeală în timp ce contrarevoluţia bonapartistă se consolida.</p>', '<p><a id="p4"></a>Guvernul Kerenski este, fără îndoială, guvernul care marchează primii paşi ai bonapartismului.</p>', '<p><a id="p5"></a>Avem de-a face aici cu trăsătura istorică fundamentală a bonapartismului: manevrarea puterii de stat, care se sprijină pe clica militaristă (pe cele mai înrăite elemente din armată), între două clase şi forţe duşmane care se echilibrează mai mult sau mai puţin una pe alta.</p>', '<p><a id="p6"></a>Lupta de clasă dintre burghezie şi proletariat s-a ascuţit până la ultima limită: atât la 20—21 aprilie, cât şi la 3—5 iulie ţara a fost la un pas de războiul civil. Această condiţie social-economică nu reprezintă ea un teren clasic pentru bonapartism? La această condiţie se mai adaugă şi altele, cu totul înrudite; burghezia tună şi fulgeră împotriva Sovietelor, dar ea nu are <i>încă</i> puterea ca să le dizolve dintr-o dată, iar Sovietele, prostituate de domnii Ţereteli, Cernov &amp; Cor, nu <i>mai</i> au putere pentru a opune o rezistenţă serioasă burgheziei.</p>', '<p><a id="p7"></a>Moşierii şi ţărănimea sunt de asemenea pe picior de război civil: ţăranii cer pământ şi libertate, ei pot fi — dacă pot fi — struniţi numai de un guvern bonapartist, în stare să facă cele mai nesăbuite promisiuni tuturor claselor şi să nu îndeplinească nici una.</p>', '<p><a id="p8"></a>Adăugaţi la aceasta momentul înfrângerilor militare provocate de aventura ofensivei, când frazele despre salvarea patriei (fraze care ascund dorinţa de a salva programul imperialist al burgheziei) sunt foarte des vehiculate, şi veţi avea un tablou cât se poate de complet al condiţiilor social-politice ale bonapartismului.</p>', '<p><a id="p9"></a>Să nu ne lăsăm deci înşelaţi de vorbe. Să nu ne lăsăm induşi în eroare de faptul că ceea ce vedem acum sunt abia primii paşi ai bonapartismului. Tocmai aceşti primi paşi trebuie să ştii să-i descoperi pentru a nu te pomeni în situaţia ridicolă a filistinului obtuz, care se văicăreşte la al doilea pas, când el însuşi a fost acela care a înlesnit pe primul.</p>', '<p><a id="p10"></a>Căci numai filistinism obtuz ar fi acum iluziile constituţionaliste că, de pildă, actualul guvern este, poate, mai de stânga decât toate cele precedente (vezi „Izvestiia“), sau că o critică binevoitoare a Sovietelor poate îndrepta greşelile guvernului, sau că arestările arbitrare şi suspendarea ziarelor au fost cazuri izolate şi este de sperat că ele nu se vor mai repeta, sau că Zarudnîi este un om cinstit şi că în Rusia republicană şi democrată este posibilă o judecată dreaptă, în faţa căreia trebuie să se prezinte oricine etc. etc.</p>', '<p><a id="p11"></a>Stupiditatea acestor iluzii filistine constituţionaliste este prea evidentă ca să merite să insistăm în a le combate.</p>', '<p><a id="p12"></a>Nu, lupta împotriva contrarevoluţiei burgheze cere luciditate şi ştiinţa de a vedea şi a spune ceea ce se petrece.</p>', '<p><a id="p13"></a>În Rusia, bonapartismul nu este un fapt întâmplător, ci un produs firesc al dezvoltării luptei de clasă într-o ţară mic-burgheză cu un capitalism considerabil dezvoltat şi cu un proletariat revoluţionar. Etape istorice ca 20—21 aprilie, 6 mai, 9—10 iunie, 18—19 iunie, 3—5 iulie sunt jaloane care arată în mod concret cum s-a desfăşurat pregătirea bonapartismului. Ar fi cea mai mare greşeală sa se creadă că bonapartismul este exclus în condiţiile democraţiei. Tocmai dimpotrivă, tocmai în aceste condiţii (istoria Franţei a confirmat-o de două ori), bonapartismul apare atunci când există o anumită corelaţie între clase şi lupta lor.</p>', '<p><a id="p14"></a>Dar a recunoaşte inevitabilitatea bonapartismului nu înseamnă nicidecum a uita de inevitabilitatea falimentului lui.</p>', '<p><a id="p15"></a>Dacă vom spune <i>numai</i> că în Rusia se constată un triumf vremelnic al contrarevoluţiei, aceasta va fi ceva evaziv.</p>', '<p><a id="p16"></a>Dacă vom analiza apariţia bonapartismului şi, privind fără frică adevărul în faţă, vom spune clasei muncitoare şi întregului popor că începutul bonapartismului este un fapt, vom pune astfel bazele unei lupte pentru răsturnarea bonapartismului, luptă grea şi perseverentă, care se va desfăşura pe un plan politic larg şi se va bizui pe interese profunde de clasă.</p>', '<p><a id="p17"></a>Bonapartismul rus din 1917 se deosebeşte de începutul bonapartismului francez din 1799 şi 1849 printr-o serie de condiţii, ca, de pildă, aceea că nici o sarcină fundamentală a revoluţiei nu a fost rezolvată. Lupta pentru rezolvarea problemei agrare şi a problemei naţionale abia se încinge.</p>', '<p><a id="p18"></a>Cadeţii contrarevoluţionari şi Kerenski, care nu este decât un pion în mâna lor, nu pot nici să convoace Adunarea constituantă la data fixată, nici să amâne convocarea ei fără să adâncească revoluţia şi într-un caz şi în celălalt. Iar catastrofa la care duce prelungirea războiului imperialist se apropie mereu cu o şi mai mare forţă şi repeziciune decât până acum.</p>', '<p><a id="p19"></a>Detaşamentele înaintate ale proletariatului din Rusia au ştiut să iasă din evenimentele din iunie şi iulie fără pierderi masive. Partidul proletariatului are deplina posibilitate de a-şi alege în aşa fel tactica şi forma sau formele de organizare, încât persecuţiile neaşteptate (neaşteptate!) ale bonapartiştilor să nu-i poată în nici un caz pune în pericol existenţa sau să-l împiedice de a adresa în mod sistematic cuvântul său poporului.</p>', '<p><a id="p20"></a>Partidul să spună clar şi răspicat poporului tot adevărul: noi ne aflăm la începutul bonapartismului; „noul“ guvern al lui Kerenski, Avksentiev &amp; Co. nu este decât un paravan pentru camuflarea cadeţilor contrarevoluţionari şi a clicii militariste, care au puterea în mână; poporul nu va avea pace, ţăranii nu vor căpăta pământ, muncitorii nu vor căpăta ziua de muncă de 8 ore, cei înfometaţi nu vor avea pâine fără lichidarea totală a contrarevoluţiei, — partidul să spună toate acestea, şi fiecare pas în dezvoltarea evenimentelor va confirma că el are dreptate.</p>', '<p><a id="p21"></a>Rusia a străbătut cu o mare repeziciune întreaga epocă în care majoritatea poporului s-a încrezut în partidele mic-burgheze socialist-revoluţionar şi menşevic. Şi acum majoritatea maselor muncitoare a şi început să plătească scump această credulitate.</p>', '<p><a id="p22"></a>După toate semnele, evenimentele continuă să se precipite, şi ţara se apropie de o altă epocă, în care majoritatea oamenilor muncii vor fi nevoiţi să-şi încredinţeze soarta proletariatului revoluţionar. Proletariatul revoluţionar va lua puterea, va începe revoluţia socialistă, va atrage la revoluţie — cu toate dificultăţile şi cu toate eventualele zigzaguri în dezvoltarea ei — pe proletarii tuturor ţărilor înaintate şi va înfrânge şi războiul, şi capitalismul.</p>'],
'idChr': '3.05text',
'title': '',
'info': 'Începutul bonapartismului (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>Prefaţă la prima ediţie</h6>', '<p><a id="p1"></a>Problema statului capătă în momentul de faţă o deosebită însemnătate atât din punct de vedere teoretic, cât şi din punct de vedere practic-politic. Războiul imperialist a grăbit şi a ascuţit la maximum procesul transformării capitalismului monopolist în capitalism monopolist de stat. Monstruoasa asuprire a maselor muncitoare de către statul care se contopeşte din ce în ce mai mult cu uniunile atotputernice ale capitaliştilor devine tot mai monstruoasă. Ţările înaintate se transformă — e vorba de „hinterlandul“ lor — în ocne şi închisori militare pentru muncitori.</p>', '<p><a id="p2"></a>Ororile şi dezastrele fără precedent provocate de războiul care se prelungeşte fac ca situaţia maselor să fie de nesuportat, sporesc revolta acestora. Revoluţia proletară internaţională se coace în mod evident. Problema atitudinii ei faţă de stat capătă o însemnătate practică.</p>', '<p><a id="p3"></a>Elementele de oportunism, acumulate în decursul a zeci de ani de dezvoltare relativ paşnică, au dat naştere curentului social-şovinist, care domină în partidele socialiste oficiale din lumea întreagă. Acest curent (Plehanov, Potresov, Breşkovskaia, Rubanovici şi, într-o formă ceva mai camuflată, domnii Ţereteli, Cernov &amp; Co. în Rusia; Scheidemann, Legien, David şi alţii în Germania; Renaudel, Guesde, Vandervelde în Franţa şi Belgia; Hyndman şi fabienii în Anglia etc. etc.) — socialism în vorbe, şovinism în fapte — se distinge printr-o mârşavă şi slugarnică adaptare a „conducătorilor socialismului“ nu numai la interesele burgheziei „lor“ naţionale, dar în special la cele ale statului „lor“, deoarece <a id="cit39"></a>majoritatea aşa-numitelor mari puteri exploatează şi asupresc de multă vreme o serie întreagă de popoare mici şi slabe. Iar războiul imperialist este tocmai un război pentru împărţirea şi reîmpărţirea acestor prăzi. Lupta pentru eliberarea maselor muncitoare de sub influenţa burgheziei în general, şi a burgheziei imperialiste în special, nu este posibilă fără lupta împotriva prejudecăţilor oportuniste cu privire la „stat“.</p>', '<p><a id="p4"></a>Vom examina mai întâi învăţătura lui Marx şi Engels despre stat, oprindu-ne într-un mod foarte amănunţit asupra laturilor ei care au fost uitate sau au suferit denaturări oportuniste. Vom analiza apoi în mod special pe promotorul principal al acestor denaturări, Karl Kautsky, cel mai cunoscut conducător al Internaţionalei a II-a (1889—1914), care a dat un atât de jalnic faliment în timpul războiului actual. În sfârşit, vom trage principalele concluzii impuse de experienţa revoluţiei ruse din 1905 şi mai ales de cea din 1917. Aceasta din urmă îşi încheie, pe cât se pare, în momentul de faţă (începutul lunii august 1917), prima fază a dezvoltării ei; în general însă, această revoluţie în ansamblul ei poate fi înţeleasă numai ca o verigă în lanţul revoluţiilor proletare socialiste provocate de războiul imperialist. Problema raportului dintre revoluţia socialistă a proletariatului şi stat capătă astfel nu numai o însemnătate practică-politică, ci şi o însemnătate deosebit de actuală, pentru că ea are menirea de a face masele să înţeleagă ceea ce vor trebui să întreprindă în viitorul apropiat pentru eliberarea lor de sub jugul capitalului.</p>', '<p class="right" style="text-align: right;"><a id="p5"></a><i>Autorul</i></p>', '<p><a id="p6"></a>August 1917\r\n</p>'],
'idChr': '3.06.01text',
'title': 'Prefaţă la prima ediţie',
'info': 'Statul şi revoluţia (1917)',
},
{'year': '1918',
'image': 'lenin1',
'content': ['<h6 style="text-align: center;"><a id="p0"></a>Prefaţă la ediţia a doua</h6>', '<p><a id="p1"></a>Ediţia de faţă, a doua, se tipăreşte aproape fără modificări. S-a adăugat numai paragraful 3 la capitolul al II-lea.</p>', '<p class="right" style="text-align: right;"><a id="p2"></a><i>Autorul</i></p>', '<p class="noind"><a id="p3"></a>Moscova.<br/>\r\n17 decembrie 1918\r\n</p>'],
'idChr': '3.06.02text',
'title': 'Prefaţă la ediţia a doua',
'info': 'Statul şi revoluţia (1918)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>Capitolul I.<br/>Societatea împărţită în clase şi statul</h6>', '<p class="mid" style="text-align: center;"><a id="p1"></a>1. Statul — produs al ireductibilităţii contradicţiilor de clasă</p>', '<p><a id="p2"></a>Cu doctrina lui Marx se întâmplă acum ceea ce s-a întâmplat nu o dată în istorie cu doctrinele cugetătorilor şi ale conducătorilor revoluţionari ai claselor asuprite în lupta lor pentru eliberare. Atâta timp cât marii revoluţionari erau în viaţă, ei erau supuşi de clasele asupritoare la persecuţii permanente, doctrina lor era întâmpinată cu cea mai sălbatică furie, cu cea mai turbată ură, împotriva ei se declanşau cele mai deşănţate campanii de minciuni şi calomnii. După moartea lor se fac încercări de a-i transforma în icoane inofensive, de a-i canoniza, ca să zicem aşa, de a le înconjura <i>numele</i> cu o oarecare aureolă de glorie, pentru „consolarea“ claselor asuprite şi pentru înşelarea acestora, golind învăţătura revoluţionară de <i>conţinutul</i> ei, tocindu-i ascuţişul revoluţionar şi vulgarizând-o. Burghezia şi oportuniştii din rândurile mişcării muncitoreşti se întâlnesc astăzi pe terenul acestei „prelucrări“ a marxismului. Sunt uitate, denaturate, înlăturate latura revoluţionară a învăţăturii, spiritul ei revoluţionar. Este pus pe primul plan, este proslăvit ceea ce este acceptabil sau pare a fi acceptabil pentru burghezie. Toţi social-şoviniştii sunt astăzi „marxişti“, nu râdeţi! Şi din ce în ce mai des vorbesc savanţii burghezi germani, până mai ieri specialişti în materie de stârpire a marxismului, de un Marx „naţional-german“, care ar fi educat asociaţii muncitoreşti atât de splendid organizate în vederea ducerii războiului de jaf!</p>', '<p><a id="p3"></a>Faţă de o asemenea stare de lucruri, faţă de nemaipomenita răspândire a denaturărilor marxismului, sarcina noastră este în primul rând de <i>a restabili</i> adevărata învăţătură a lui Marx despre stat. Pentru aceasta e necesar să cităm un şir întreg de pasaje lungi din înseşi operele lui Marx şi Engels. De bună seamă, citatele lungi vor îngreuia expunerea şi nu vor contribui de loc la a o face mai populară. A ne lipsi însă de ele este absolut imposibil. Toate pasajele, sau cel puţin toate pasajele hotărâtoare, din operele lui Marx şi Engels privitoare la problema statului trebuie neapărat citate cât mai complet cu putinţă atât pentru ca cititorul să-şi poată face în mod independent o idee asupra totalităţii concepţiilor întemeietorilor socialismului ştiinţific şi asupra dezvoltării acestor concepţii, cât şi pentru ca denaturarea acestor concepţii de către „kautskismul“ care domină astăzi să fie dovedită în mod documentat şi arătată în mod concret.</p>', '<p><a id="p4"></a>Vom începe cu cea mai răspândită operă a lui F. Engels: „Originea familiei, a proprietăţii private şi a statului“, care în 1894 a apărut la Stuttgart în a 6-a ediţie. Va trebui să traducem citatele din originalele germane, deoarece traducerile ruseşti, deşi numeroase, sunt în cea mai mare parte ori incomplete, ori făcute extrem de nesatisfăcător.</p>', '<blockquote><a id="p5"></a>„Statul — spune Engels rezumându-şi analiza istorică — nu este nicidecum o forţă impusă societăţii din afară; el nu este, de asemenea, nici «realizarea ideii morale», «imaginea şi realitatea raţiunii», după cum susţine Hegel. Statul este, dimpotrivă, un produs al societăţii pe o anumită treaptă de dezvoltare; el stă mărturie faptului că această societate s-a încurcat într-o contradicţie de nerezolvat cu sine însăşi, că s-a scindat în antagonisme de neîmpăcat, din care nu este în stare să se elibereze. Dar pentru ca aceste antagonisme, aceste clase cu interese economice contradictorii să nu se macine unele pe altele şi să nu macine şi societatea într-o luptă stearpă, a devenit necesară o forţă care, stând în aparenţă deasupra societăţii, să atenueze conflictul, să-l ţină în limitele «ordinii»; şi această forţă, ieşită din sânul societăţii, dar care, situându-se deasupra ei, se înstrăinează din ce în ce mai mult de ea, este statul"“ (p. 177—178, ediţia a 6-a germană).</blockquote>', '<p><a id="p6"></a>Aici este exprimată cât se poate de limpede ideea fundamentală a marxismului în problema rolului istoric şi a însemnătăţii statului. Statul este produsul şi manifestarea <i>ireductibilităţii</i> contradicţiilor de clasă. Statul apare acolo, atunci şi în măsura în care, unde, când şi în măsura în care contradicţiile de clasă nu pot fi obiectiv împăcate. Şi invers: existenţa statului dovedeşte că contradicţiile de clasă sunt de neîmpăcat.</p>', '<p><a id="p7"></a>Tocmai în acest punct foarte important, fundamental începe denaturarea marxismului, denaturare care merge pe două linii principale.</p>', '<p><a id="p8"></a>Pe de o parte, ideologii burghezi şi mai ales cei mic-burghezi — siliţi, sub presiunea faptelor istorice incontestabile, să recunoască că statul există numai acolo unde există contradicţii de clasă şi luptă de clasă — îl „corectează“ pe Marx în aşa fel încât statul apare ca un organ de implicare a claselor. După Marx, statul n-ar fi putut nici să apară, nici să se menţină dacă ar fi fost cu putinţă o împăcare între clase. După profesorii şi publiciştii mic-burghezi şi filistini — care invocă cu bunăvoinţă la tot pasul pe Marx! — rezultă că statul tocmai împacă clasele. După Marx, statul este un organ de <i>dominaţie</i> de clasă, un organ de <i>asuprire</i> a unei clase de către o altă clasă; el înseamnă crearea unei „ordini“ care legalizează şi statorniceşte această asuprire, moderând conflictul dintre clase. După părerea politicienilor mic-burghezi, ordine înseamnă tocmai împăcarea claselor, şi nu asuprirea unei clase de către o altă clasă; a modera conflictul înseamnă a împăca, şi nu a răpi claselor asuprite anumite mijloace şi metode de luptă pentru doborârea asupritorilor.</p>', '<p><a id="p9"></a>În revoluţia din 1917, de pildă, tocmai atunci când problema însemnătăţii şi rolului statului s-a pus în toată amploarea ei, tocmai atunci când ea s-a pus în mod practic ca o problemă a acţiunii imediate şi încă a acţiunii de masă, toţi eserii (socialiştii-revoluţionari) şi menşevicii au îmbrăţişat dintr-o dată şi complet teoria mic-burgheză a „împăcării“ claselor de către „stat“. Nenumăratele rezoluţii şi articole ale oamenilor politici din aceste două partide sunt profund îmbibate de această teorie mic-burgheză şi filistină a „împăcării“. Că statul este un organ de dominaţie a unei clase anumite, clasă care <i>nu poate</i> fi împăcată cu antipodul ei (cu clasa opusă ei), lucrul acesta democraţia mic-burgheză nu este niciodată în stare să-l înţeleagă. Atitudinea faţă de stat este una dintre cele mai vădite manifestări ale faptului că socialiştii-revoluţionari şi menşevicii noştri nu sunt câtuşi de puţin socialişti (ceea ce noi, bolşevicii, am demonstrat-o întotdeauna), ci democraţi mic-burghezi cu frazeologie cvasisocialistă.</p>', '<p><a id="p10"></a>Pe de altă parte, denaturarea „kautskistă“ a marxismului este mult mai subtilă. „Teoretic“ nu se neagă nici faptul că statul este un organ de dominaţie de clasă, nici faptul că contradicţiile de clasă sunt de neîmpăcat. Se pierde însă din vedere sau se disimulează următorul fapt: dacă statul este produsul caracterului de neîmpăcat al contradicţiilor de clasă, dacă el este o forţă care se situează <i>deasupra</i> societăţii şi care <span class="spt"><i>„se înstrăinează din ce în ce mai mult</i></span> de societate“, este limpede că eliberarea clasei asuprite este cu neputinţă nu numai fără o revoluţie violentă, <span class="spt"><i>ci şi fără nimicirea</i></span> aparatului puterii de stat creat de clasa dominantă şi în care este întruchipată această „înstrăinare“. Această concluzie, care din punct de vedere teoretic este limpede prin ea însăşi, a fost formulată de Marx, după cum vom vedea mai jos, în modul cel mai precis pe temeiul analizei istorice concrete a sarcinilor revoluţiei. Şi tocmai această concluzie — vom arăta acest lucru amănunţit în expunerea ce urmează — Kautsky... „a uitat-o“ şi a denaturat-o.</p>', '<p>\xa0</p>', '<p class="mid" style="text-align: center;"><a id="p11"></a>2. Detaşamentele speciale de oameni înarmaţi, închisorile etc.</p>', '<blockquote><a id="p12"></a>„...Faţă de vechea organizare gentilică (sau de clan) — continuă Engels —, statul se caracterizează, în primul rând, prin împărţirea supuşilor săi după teritoriu...“</blockquote>', '<blockquote><a id="p13"></a>Nouă ni se pare „firească“ această împărţire, dar ea a necesitat o îndelungată luptă împotriva vechii organizări după triburi sau ginţi.</blockquote>', '<blockquote><a id="p14"></a>„...A doua caracteristică a statului este instituirea unei forţe publice care nu mai coincide nemijlocit cu populaţia, care se organizează ea însăşi ca o forţă armată. Această forţă publică distinctă este necesară, deoarece de la scindarea societăţii în clase organizarea armată de sine stătătoare a populaţiei a devenit imposibilă... Această forţă publică există în orice stat; ea constă nu numai din oameni înarmaţi, ci şi din accesorii materiale, închisori şi instituţii de constrângere de tot felul, pe care societatea gentilică (de clan) nu le cunoştea...“</blockquote>', '<p><a id="p15"></a>Engels analizează în amănunţime conţinutul noţiunii „forţei“ denumite stat, forţă provenită din societate, dar care se situează deasupra acesteia şi se înstrăinează din ce în ce mai mult de ea. Din ce constă în principal această forţă? Din detaşamente speciale de oameni înarmaţi, care au la dispoziţia lor închisori etc.</p>', '<p><a id="p16"></a>Suntem îndreptăţiţi să vorbim despre detaşamente speciale de oameni înarmaţi, pentru că forţa publică, proprie oricărui stat, „nu coincide nemijlocit“ cu populaţia înarmată, cu „organizarea armată“ „de sine stătătoare“ a populaţiei.</p>', '<p><a id="p17"></a>Ca toţi marii gânditori revoluţionari, Engels se străduieşte să atragă atenţia muncitorilor conştienţi tocmai asupra faptului care în ochii filistinismului dominant pare a merita cea mai mică atenţie, pare a fi lucrul cel mai obişnuit, consfinţit de prejudecăţi nu numai trainice, ci, s-ar putea spune, chiar pietrificate. <a id="cit40"></a>Armata permanentă şi poliţia sunt principalele instrumente ale forţei puterii de stat, dar ar putea oare sta lucrurile şi altfel?</p>', '<p><a id="p18"></a>Din punctul de vedere al marii majorităţi a europenilor de la sfârşitul secolului al XIX-lea, cărora li se adresa Engels şi care n-au trăit şi n-au observat îndeaproape nici o revoluţie mare, lucrurile nici nu puteau sta altfel. Pentru ei era cu totul de neînţeles ce o mai fi şi această „organizare armată de sine stătătoare a populaţiei“? La întrebarea: de ce s-a ivit nevoia unor detaşamente speciale de oameni înarmaţi (poliţia, armata permanentă), situate deasupra societăţii şi care se înstrăinează de societate, filistinul din Europa occidentală şi din Rusia este înclinat să răspundă prin câteva fraze împrumutate de la Spencer sau de la Mihailovski, să invoce complicarea vieţii sociale, diferenţierea funcţiilor etc.</p>', '<p><a id="p19"></a>Astfel de invocări par „ştiinţifice“ şi-l adorm de minune pe filistin, eludând lucrul principal şi fundamental: scindarea societăţii în clase ireductibil duşmane.</p>', '<p><a id="p20"></a>De n-ar fi fost această scindare, „organizarea armată de sine stătătoare a populaţiei“ s-ar fi deosebit prin complexitatea ei, prin înalta ei tehnică etc. de organizarea primitivă a cetei de maimuţe care pun mâna pe ciomag, sau de organizarea oamenilor primitivi, sau a oamenilor reuniţi în clanuri, dar o asemenea organizare ar fi fost cu putinţă.</p>', '<p><a id="p21"></a>Ea este cu neputinţă, deoarece societatea civilizată e scindată în clase duşmane, ba chiar ireductibil duşmane, în clase a căror înarmare „de sine stătătoare“ ar duce la lupta armată între ele. Apare statul, este creată o forţă specială, detaşamente speciale de oameni înarmaţi, şi fiecare revoluţie, nimicind aparatul de stat, ne dezvăluie lupta de clasă, ne arată concret că clasa dominantă tinde să refacă detaşamentele speciale de oameni înarmaţi care-i slujesc <span class="spt">ei</span> şi că clasa asuprită tinde să creeze o nouă organizaţie de acest fel, în stare să slujească nu exploatatorilor, ci exploataţilor.</p>', '<p><a id="p22"></a>În raţionamentul citat, Engels pune în mod teoretic aceeaşi problemă pe care practic, în mod evident şi încă pe scara unor acţiuni de masă o pune în faţa noastră fiecare mare revoluţie, şi anume problema relaţiilor reciproce dintre detaşamentele „speciale“ de oameni înarmaţi şi „organizarea armată de sine stătătoare a populaţiei“. Vom vedea cum această problemă este ilustrată concret de experienţa revoluţiilor europene şi ruse.</p>', '<p><a id="p23"></a>Să ne întoarcem însă la expunerea lui Engels.</p>', '<p><a id="p24"></a>El arată că uneori, ca, de pildă, în unele locuri din America de Nord, această forţă publică este slabă (e vorba de o rară excepţie în cadrul societăţii capitaliste şi de acele părţi ale Americii de Nord în care, în perioada ei preimperialistă, a precumpănit colonistul liber), dar, în general vorbind, forţa publică se întăreşte:</p>', '<blockquote><a id="p25"></a>„...Forţa publică se întăreşte pe măsură ce se ascut contradicţiile de clasă din cadrul statului şi pe măsură ce statele învecinate devin mai mari şi populaţia lor creşte. Aruncaţi o privire asupra Europei noastre de astăzi, în care lupta de clasă şi goana după cuceriri au ridicat forţa publică pe o asemenea culme, încât ameninţă să înghită întreaga societate şi statul însuşi...“</blockquote>', '<p><a id="p26"></a>Aceste rânduri au fost scrise încă la începutul ultimului deceniu al secolului trecut. Ultima prefaţă a lui Engels poartă data de 16 iunie 1891. Pe atunci, cotitura spre imperialism — atât în sensul dominaţiei depline a trusturilor, în sensul atotputerniciei marilor bănci, cât şi în sensul unei politici coloniale grandioase etc. — abia-abia începuse în Franţa, iar în America de Nord şi în Germania ea era şi mai puţin pronunţată. De atunci „goana după cuceriri“ a făcut un uriaş pas înainte, cu atât mai mult cu cât la începutul deceniului al 2-lea al secolului al XX-lea globul pământesc era definitiv împărţit între aceşti „cuceritori concurenţi“, adică între marile puteri jefuitoare. Forţele armate terestre şi navale au crescut de atunci extraordinar de mult, iar războiul de jaf din 1914—1917 pentru stăpânirea lumii de către Anglia sau de către Germania, pentru împărţirea prăzii, a făcut ca „înghiţirea“ tuturor forţelor societăţii de către puterea de stat prădalnică să aducă societatea în pragul unei catastrofe totale.</p>', '<p><a id="p27"></a>Engels a ştiut încă în 1891 să indice „goana după cuceriri“ drept una dintre cele mai însemnate trăsături distinctive ale politicii externe a marilor puteri, iar netrebnicii social-şovinişti, în 1914—1917, atunci când această goană, care se accentuase foarte mult, a dat naştere războiului imperialist, au camuflat apărarea intereselor de jaf ale burgheziei „lor“ îndărătul unor fraze despre „apărarea patriei“, despre „apărarea republicii şi a revoluţiei“ etc.!</p>', '<p>\xa0</p>', '<p class="mid" style="text-align: center;"><a id="p28"></a>3. Statul — instrument de exploatare a clasei asuprite</p>', '<p><a id="p29"></a>Pentru întreţinerea unei forţe publice speciale, care se situează deasupra societăţii, sunt necesare impozite şi împrumuturi de stat.</p>', '<blockquote><a id="p30"></a>„Având în mâna lor forţa publică şi dreptul de a percepe impozite, funcţionarii — scrie Engels —ajung, ca organe ale societăţii, să se situeze acum <i>deasupra</i> societăţii. Respectul nesilit, arătat de bunăvoie organelor orânduirii gentilice (de clan), nu le mai ajunge, chiar dacă l-ar putea obţine...“ Sunt create legi speciale privitoare la caracterul sacru şi la inviolabilitatea funcţionarilor. „Cel mai umil slujbaş al poliţiei“ are mai multă „autoritate“ decât reprezentanţii clanului, dar chiar şi şeful puterii militare al unui stat civilizat ar putea să invidieze pe un şef de gintă pentru „respectul nesilit“ de care se bucura din partea societăţii.</blockquote>', '<p><a id="p31"></a>E pusă aici problema situaţiei privilegiate a funcţionarilor în calitatea lor de organe ale puterii de stat. E indicat esenţialul: ce anume îi situează <i>deasupra</i> societăţii? Vom vedea cum a rezolvat Comuna din Paris în mod practic această problemă teoretică în 1871 şi cum a escamotat-o în chip reacţionar Kautsky în 1912.</p>', '<blockquote><a id="p32"></a>„...Dat fiind că statul a luat fiinţă din nevoia de a ţine în frâu antagonismul dintre clase; dat fiind că, în acelaşi timp, el a luat fiinţă chiar din conflictul dintre aceste clase, el este, de regulă, statul clasei celei mai puternice, al clasei dominante din punct de vedere economic, care, cu ajutorul lui, devine dominantă şi din punct de vedere politic, dobândind astfel noi mijloace pentru oprimarea şi exploatarea clasei asuprite...“ După cum statul antic şi cel feudal au fost organe de exploatare a sclavilor şi iobagilor, şi „statul reprezentativ modern este instrumentul de exploatare a muncii salariate de către capital. În mod excepţional însă se ivesc perioade în care clasele în luptă ajung la un astfel de echilibru, încât puterea de stat capătă, vremelnic, ca mijlocitoare aparentă între clase, o oarecare independenţă faţă de amândouă...“ Aşa au fost: monarhia absolută din secolele al XVII-lea şi al XVIII-lea, bonapartismul din timpul primului şi celui de-al doilea Imperiu francez, Bismarck în Germania.</blockquote>', '<p><a id="p33"></a>Aşa — adăugăm noi — este guvernul Kerenski în Rusia republicană după ce s-a trecut la prigonirea proletariatului revoluţionar, într-un moment în care, datorită conducerii democraţilor mic-burghezi, Sovietele deveniseră <i>deja</i> neputincioase, iar burghezia era <i>încă</i> insuficient de puternică pentru a le dizolva pur şi simplu.</p>', '<blockquote><a id="p34"></a>În republica democrată — continuă Engels —, „bogăţia îşi exercită puterea în mod indirect, dar cu atât mai sigur“, şi anume, pe de o parte, „sub forma coruperii directe a funcţionarilor“ (America) şi, pe de altă parte, „sub forma alianţei dintre guvern şi bursă“ (Franţa şi America).</blockquote>', '<p><a id="p35"></a>În prezent, imperialismul şi dominaţia băncilor „au dezvoltat“, atingând o înaltă măiestrie, amândouă aceste metode de apărare şi de realizare a atotputerniciei bogăţiei în orice republică democratică. Dacă, de pildă, chiar în primele luni ale existenţei republicii democratice din Rusia, în luna de miere, cum s-ar zice, a căsniciei „socialiştilor“ eseri şi a menşevicilor cu burghezia, în cadrul guvernului de coaliţie, d-l Palcinski a sabotat toate măsurile de înfrânare a capitaliştilor şi a jafurilor lor, a prădării de către ei a avutului statului de pe urma furniturilor de război, dacă după aceea d-l Palcinski, plecat din guvern (şi înlocuit, desigur, cu un alt Palcinski absolut identic), a fost „răsplătit“ de capitalişti printr-o slujbuşoară care-i aduce un salariu anual de 120.000 de ruble, ce înseamnă acest lucru? mituire directă sau indirectă? alianţă între guvern şi sindicate, sau „numai“ relaţii prieteneşti? Ce rol joacă oameni ca Cernov şi Ţereteli, Avksentiev şi Skobelev? — Sunt ei aliaţi „direcţi“ sau numai indirecţi ai milionarilor jefuitori ai avutului statului?</p>', '<p><a id="p36"></a>Atotputernicia „bogăţiei“ <i>e mai sigură</i> în republica democratică tocmai pentru că ea nu depinde de diferite deficienţe ale mecanismului politic, de un prost înveliş al capitalismului. Republica democratică constituie învelişul politic cel mai bun cu putinţă al capitalismului, şi de aceea capitalul, punând stăpânire (cu ajutorul unor oameni ca Palcinski, Cernov, Ţereteli &amp; Co.) pe acest cel mai bun înveliş, îşi aşază puterea pe o temelie atât de solidă, atât de sigură, încât <i>nici un fel</i> de schimbare, fie a persoanelor, fie a instituţiilor, fie a partidelor în republica burghezo-democratică, nu-i zdruncină această putere.</p>', '<p><a id="p37"></a>Trebuie să mai remarcăm că Engels denumeşte în modul cel mai categoric votul universal un instrument de dominaţie al burgheziei. Votul universal, spune el, ţinând seama în mod evident de experienţa îndelungată a social-democraţiei germane, este</p>', '<blockquote><a id="p38"></a>„un criteriu al maturităţii clasei muncitoare. Mai mult el nu poate da, nici nu va da niciodată în statul actual“.</blockquote>', '<p><a id="p39"></a><a id="cit41"></a>Democraţii mic-burghezi, de soiul socialiştilor-revoluţionari şi al menşevicilor noştri, ca şi fraţii lor buni, toţi social-şoviniştii şi oportuniştii din Europa occidentală, aşteaptă însă ceva „mai mult“ de la votul universal. Ei împărtăşesc şi sugerează şi poporului ideea falsă că „în statul <i>actual“</i> votul universal ar fi într-adevăr în stare să exprime voinţa majorităţii oamenilor muncii şi să asigure înfăptuirea ei.</p>', '<p><a id="p40"></a>Aici nu putem decât să menţionăm această idee falsă, nu putem decât să arătăm că afirmaţia absolut limpede, precisă şi concretă a lui Engels e denaturată la fiecare pas de propaganda şi de agitaţia partidelor socialiste „oficiale“ (adică oportuniste). Expunerea noastră ulterioară a concepţiilor lui Marx şi Engels asupra statului <i>„actual“</i> demonstrează pe deplin întreaga falsitate a ideii pe care o respinge Engels aici.</p>', '<p><a id="p41"></a>Engels îşi rezumă în cea mai populară lucrare a sa concepţiile prin următoarele cuvinte:</p>', '<blockquote><a id="p42"></a>„Statul nu a existat deci dintotdeauna. Au existat societăţi care au scos-o la capăt fără el, care nici idee n-aveau despre stat şi despre puterea de stat. Pe o anumită treaptă a dezvoltării economice, legată în mod necesar de scindarea societăţii în clase, statul a devenit, ca urmare a acestei scindări, o necesitate. Ne apropiem acum cu paşi repezi de o treaptă de dezvoltare a producţiei pe care existenţa acestor clase nu numai că încetează de a fi o necesitate, dar devine o adevărată piedică pentru producţie. Clasele vor dispărea tot atât de inevitabil precum au luat fiinţă în trecut. O dată cu ele va dispărea în mod inevitabil şi statul. Societatea, care va organiza în chip nou producţia pe baza asocierii libere şi egale a producătorilor, va trimite întreaga maşină de stat acolo unde-i va fi atunci locul: la muzeul de antichităţi, alături de roata de tors şi de toporul de bronz“.</blockquote>', '<p><a id="p43"></a>Nu deseori ai prilejul să întâlneşti acest pasaj în literatura de propagandă şi de agitaţie a social-democraţiei contemporane. Dar chiar atunci când îl întâlneşti, autorii care-l citează se comportă ca şi cum s-ar închina în faţa unei icoane, adică îl citează pentru a-şi exprima formal consideraţia faţă de Engels, fără a se întreba măcar ce largă şi profundă amploare a revoluţiei presupune această „trimitere a întregii maşini de stat la muzeul de antichităţi“. Nu se vede, de cele mai multe ori, nici măcar înţelegerea a ceea ce Engels denumeşte maşină de stat.</p>', '<p>\xa0</p>', '<p class="mid" style="text-align: center;"><a id="p44"></a>4. „Dispariţia treptată“ a statului şi revoluţia violentă</p>', '<p><a id="p45"></a>Cuvintele lui Engels cu privire la „dispariţia treptată“ a statului sunt atât de cunoscute, sunt atât de des citate, arată atât de expresiv în ce constă esenţa falsificării curente a marxismului şi transformarea lui în oportunism, încât e necesar să ne oprim în mod amănunţit asupra lor. Reproducem întregul raţionament din care au fost luate aceste cuvinte:</p>', '<blockquote><a id="p46"></a>„Proletariatul ia puterea de stat şi transformă mijloacele de producţie mai întâi în proprietate de stat. Dar prin aceasta el se desfiinţează pe sine însuşi ca proletariat, desfiinţează toate deosebirile de clasă şi toate contradicţiile de clasă şi o dată cu aceasta desfiinţează şi statul ca stat. Societatea de până acum, care s-a dezvoltat în cadrul unor contradicţii de clasă, avea nevoie de stat, adică de o organizaţie a clasei exploatatoare din epoca dată, pentru a menţine condiţiile ei exterioare de producţie, aşadar mai ales pentru a ţine prin forţă clasa exploatată în condiţiile de oprimare determinate de modul de producţie dat (sclavie, iobăgie sau dependenţă feudală, muncă salariată). Statul era reprezentantul oficial al întregii societăţi, sintetizarea ei într-un organism vizibil, dar aceasta numai în măsura în care era statul acelei clase care reprezenta în epoca dată întreaga societate: în antichitate, stat al cetăţenilor proprietari de sclavi, în evul mediu, stat al nobilimii feudale, în vremurile noastre, stat al burgheziei. Devenind, în sfârşit, realmente reprezentant al întregii societăţi, el se face pe sine însuşi de prisos. De îndată ce nu va mai exista nici o clasă socială care trebuie oprimată, de îndată ce, împreună cu dominaţia de clasă şi cu lupta pentru existenţa individuală, generată de anarhia de până acum a producţiei, sunt înlăturate şi conflictele, şi excesele care izvorăsc de aici, nu mai este nimic de reprimat, nimic care să facă necesară o forţă specială de represiune, un stat. Primul act prin care statul se manifestă realmente ca reprezentant al întregii societăţi — luarea în stăpânire a mijloacelor de producţie în numele societăţii — este, în acelaşi timp, şi ultimul său act independent ca stat. Intervenţia unei puteri de stat în relaţiile sociale devine, rând pe rând, de prisos în toate domeniile şi încetează apoi de la sine. În locul guvernării asupra persoanelor apar administrarea lucrurilor şi conducerea proceselor de producţie. Statul nu este «desfiinţat», <i>el dispare treptat</i>. Prin această prismă trebuie apreciată frazeologia cu privire la «statul popular liber», frazeologie care o anumită perioadă de timp era justificată ca mijloc de agitaţie, dar care, în ultimă instanţă, este inconsistentă din punct de vedere ştiinţific. Tot prin această prismă trebuie apreciată şi revendicarea aşa-numiţilor anarhişti ca statul să fie desfiinţat de la o zi la alta“ („Anti-Dühring“. „Domnul Eugen Dühring revoluţionează ştiinţa“, p. 301—303, ed. a 3-a germ.).</blockquote>', '<p><a id="p47"></a>Se poate afirma fără teamă de a greşi că din acest raţionament, de o excepţională bogăţie de idei, al lui Engels a intrat cu adevărat în patrimoniul gândirii socialiste a partidelor socialiste contemporane doar faptul că, spre deosebire de teoria anarhistă a „desfiinţării“ statului, după Marx, statul „dispare treptat“. A mutila astfel marxismul înseamnă a-l reduce la oportunism, deoarece, ca urmare a unei astfel de „interpretări“, nu rămâne decât ideea vagă a unei schimbări lente, uniforme, treptate, a inexistenţei salturilor şi furtunilor, a inexistenţei revoluţiei. „Dispariţia treptată“ a statului în înţelesul obişnuit, general răspândit, de masă, dacă se poate spune astfel, al acestei expresii, înseamnă fără îndoială estomparea, dacă nu chiar negarea ideii de revoluţie.</p>', '<p><a id="p48"></a>O asemenea „interpretare“ constituie însă cea mai grosolană denaturare a marxismului, avantajoasă numai pentru burghezie şi bazată din punct de vedere teoretic pe uitarea celor mai importante Împrejurări şi considerente care sunt indicate chiar şi în raţionamentul „rezumativ“ al lui Engels, reprodus de noi în întregime.</p>', '<p><a id="p49"></a>În primul rând. Chiar la începutul acestui raţionament, Engels spune că, luând puterea de stat, proletariatul „desfiinţează prin aceasta statul ca stat“. A reflecta asupra a ceea ce înseamnă acest lucru „nu se obişnuieşte“. De obicei, fie că e cu totul ignorat, fie că e considerat ca un fel de „slăbiciune hegeliană“ a lui Engels. De fapt însă, în aceste cuvinte e exprimată pe scurt experienţa uneia din cele mai mari revoluţii proletare, experienţa Comunei din Paris din 1871, chestiune de care ne vom ocupa mai amănunţit la locul cuvenit. Engels vorbeşte de fapt aici de „desfiinţarea“ de către revoluţia proletară a statului burgheziei, pe când cele spuse de el relativ la dispariţia treptată se referă la rămăşiţele statului proletar de după revoluţia socialistă. După Engels, statul burghez nu „dispare treptat“, ci este <span class="spt"><i>„desfiinţat“</i></span> de către proletariat prin revoluţie. Ceea ce dispare treptat după această revoluţie este statul sau semistatul proletar.</p>', '<p><a id="p50"></a>În al doilea rând. Statul este „o forţă specială de reprimare“. Această minunată şi extrem de profundă definiţie a lui Engels e dată aici de el în modul cel mai clar. Şi din ea rezultă că „forţa specială de reprimare“ a proletariatului de către burghezie, a milioanelor de oameni ai muncii de către un mănunchi de bogătaşi trebuie să fie înlocuită cu „o forţă specială de reprimare“ a burgheziei de către proletariat (dictatura proletariatului). Tocmai în aceasta constă „desfiinţarea statului ca stat“. Tocmai în aceasta constă „actul“ luării în stăpânire a mijloacelor de producţie în numele societăţii. Şi e de la sine înţeles că o <i>astfel</i> de înlocuire a unei „forţe speciale“ (burgheze) cu o altă „forţă specială“ (proletară) nu se poate produce nicidecum sub forma „dispariţiei treptate“.</p>', '<p><a id="p51"></a>În al treilea rând. Atunci când vorbeşte despre „dispariţia treptată“ a statului sau — şi mai expresiv şi mai pitoresc încă — despre „adormirea“ acestuia, Engels are în vedere în mod absolut limpede şi categoric epoca <span class="spt"><i>de după</i></span> „luarea în stăpânire a mijloacelor de producţie de către stat în numele întregii societăţi“, adică <span class="spt"><i>de după</i></span> revoluţia socialistă. Ştim cu toţii că forma politică a „statului“ în această epocă este democraţia cea mai deplină. Dar nici unuia dintre oportuniştii care denaturează cu neruşinare marxismul nu-i vine în minte că, prin urmare, la Engels e vorba aici de „adormirea“ şi de „dispariţia treptată“ <span class="spt"><i>a democraţiei</i></span>. Acest lucru pare foarte ciudat la prima vedere. Dar el este „de neînţeles“ numai pentru cel care n-a sesizat că democraţia este <span class="spt"><i>şi ea</i></span> un stat şi că, prin urmare, şi democraţia va dispărea atunci când va dispărea statul. Statul burghez poate fi „desfiinţat“ numai de revoluţie. Statul în general, adică cea mai deplină democraţie, poate numai „să dispară treptat“.</p>', '<p><a id="p52"></a>În al patrulea rând. Formulând celebra sa teză: „statul dispare treptat“, Engels explică imediat în mod concret că această teză e îndreptată atât împotriva oportuniştilor, cât şi împotriva anarhiştilor. Totodată Engels pune pe primul plan concluzia ce decurge din teza „dispariţiei treptate a statului“ care este îndreptată împotriva oportuniştilor.</p>', '<p><a id="p53"></a>Se poate paria că, din 10.000 de oameni care au citit sau au auzit că statul „dispare treptat“, 9.990 nu ştiu de loc sau nu-şi amintesc că Engels şi-a îndreptat concluziile sale ce decurg din această teză <i>nu numai</i> împotriva anarhiştilor. Iar din ceilalţi 10, cu siguranţă că 9 nu ştiu ce este „statul popular liber“ şi de ce atacul îndreptat împotriva acestei lozinci este şi un atac împotriva oportuniştilor. Aşa se scrie istoria! Aşa se falsifică pe neobservate măreaţa învăţătură revoluţionară, adaptând-o la filistinismul dominant. Concluzia îndreptată împotriva anarhiştilor a fost de mii de ori repetată, banalizată, băgată tuturor în cap sub forma cea mai simplistă; ea a căpătat trăinicia unei prejudecăţi. Iar concluzia îndreptată împotriva oportuniştilor a fost estompată şi „uitată“!</p>', '<p><a id="p54"></a>„Statul popular liber“ a constituit o revendicare programatică şi o lozincă curentă a social-democraţilor germani din perioada 1870—1880. În afara unei prezentări bombastice mic-burgheze a noţiunii de democraţie, această lozincă nu are nici un conţinut politic. În măsura în care prin această lozincă se putea face în mod legal aluzie la republica democratică, Engels era gata „să îndreptăţească“ „temporar“ folosirea acestei lozinci din punct de vedere agitatoric. Dar această lozincă era oportunistă, căci ea reflecta nu numai tendinţa de a prezenta în culori trandafirii democraţia burgheză, ci şi neînţelegerea criticii de pe poziţii socialiste a oricărui stat în general. Noi suntem pentru republica democratică, deoarece în capitalism ea reprezintă pentru proletariat cea mai bună formă de stat, dar nu ne este permis să uităm că şi în cea mai democratică republică burgheză soarta poporului este robia salariată. Mai departe. Orice stat este „o forţă specială de reprimare“ a unei clase asuprite. De aceea, <i>nici un fel</i> de stat <i>nu</i> este liber şi <i>nu</i> este popular. În perioada 1870—1880, Marx şi Engels au explicat tovarăşilor lor de partid de nenumărate ori acest lucru.</p>', '<p><a id="p55"></a>În al cincilea rând. Aceeaşi lucrare a lui Engels, din care toată lumea îşi aminteşte raţionamentul privitor la dispariţia treptată a statului, conţine un raţionament privitor la însemnătatea revoluţiei violente. Aprecierea din punct de vedere istoric a rolului acesteia din urmă devine sub pana lui Engels un adevărat panegiric al revoluţiei violente. De acest lucru „nu-şi aduce nimeni aminte“, <a id="cit42"></a>semnificaţia acestei idei nu constituie un subiect de discuţii şi nici măcar de reflecţie în rândurile partidelor socialiste de astăzi; în propaganda şi agitaţia de toate zilele în rândurile maselor, aceste idei nu joacă nici un rol. Şi cu toate acestea, ele sunt indisolubil legate într-un tot armonios de „dispariţia treptată“ a statului.</p>', '<p><a id="p56"></a>Iată acest raţionament al lui Engels:</p>', '<blockquote><a id="p57"></a>„...Că violenţa mai joacă însă şi alt rol în istorie“ (afară de rolul de forţă a răului), „şi anume un rol revoluţionar, că ea este, cum spune Marx, moaşa oricărei societăţi vechi care poartă în pântecele ei o societate nouă, că violenţa este instrumentul cu ajutorul căruia mişcarea socială îşi croieşte drum sfărâmând formele politice încremenite şi moarte, — despre toate acestea nu găsim nici un cuvânt la d-l Dühring. Numai suspinând şi văitându-se admite el posibilitatea că pentru răsturnarea economiei bazate pe exploatare va fi, poate, nevoie de violenţă — din păcate! căci orice folosire a violenţei ar demoraliza pe cel care face uz de ea. Şi acest lucru îl spune în ciuda marelui avânt moral şi spiritual care a urmat oricărei revoluţii victorioase! Şi îl spune în Germania, unde o ciocnire violentă care ar putea fi impusă poporului ar avea cel puţin avantajul de a stârpi servilismul intrat în conştiinţa naţională ca rezultat al umilirii provocate de războiul de 30 de ani. Şi această searbădă mentalitate de predicator, lipsită de sevă şi vlagă, are pretenţia să se impună partidului celui mai revoluţionar pe care îl cunoaşte istoria?“ (p. 193, ed. a 3-a germ., sfârşitul capitolului al patrulea, secţiunea a II-a).</blockquote>', '<p><a id="p58"></a>Cum poate fi îmbinat în cadrul aceleiaşi doctrine acest panegiric al revoluţiei violente, prezentat cu stăruinţă de Engels social-democraţilor germani din 1878 până în 1894, adică până la moartea sa, cu teoria „dispariţiei treptate“ a statului?</p>', '<p><a id="p59"></a>Pentru a le îmbina se recurge de obicei la eclectism, la scoaterea în evidenţă în mod neprincipial sau în mod sofistic a unuia sau altuia din raţionamente, în chip arbitrar (sau pentru a fi pe placul celor ce deţin puterea), iar în 99 de cazuri din 100, dacă nu şi mai des, este împinsă pe primul plan tocmai „dispariţia treptată“. Dialecticii îi este substituit eclectismul: acesta este, în ceea ce priveşte marxismul, fenomenul cel mai obişnuit, cel mai răspândit în literatura social-democrată oficială din zilele noastre. Această substituire nu constituie, fireşte, o noutate; ea se practică chiar şi în istoria filozofiei clasice greceşti. La falsificarea marxismului în spiritul oportunismului, strecurarea eclecticii sub mantia dialecticii înşală în modul cel mai uşor masele, dă o satisfacţie aparentă, pare a ţine seama de toate laturile procesului, de toate tendinţele de dezvoltare, de toate influenţele contradictorii etc.; în realitate însă, ea nu oferă în nici un caz o concepţie unitară şi revoluţionară asupra procesului dezvoltării sociale.</p>', '<p><a id="p60"></a>Am spus mai sus şi vom arăta în mod mai amănunţit în expunerea noastră ulterioară că doctrina lui Marx şi Engels cu privire la caracterul inevitabil al revoluţiei violente se referă la statul burghez. Acesta <i>nu poate</i> fi înlocuit prin statul proletar (prin dictatura proletariatului) pe calea „dispariţiei treptate“, ci, de regulă generală, numai pe calea revoluţiei violente. Panegiricul făcut de Engels revoluţiei violente şi care concordă întru totul cu numeroasele declaraţii ale lui Marx (să ne amintim de concluzia din „Mizeria filozofiei“ şi de cea a „Manifestului Comunist“, care conţin declaraţia făţişă şi plină de mândrie că revoluţia violentă este inevitabilă; să ne amintim de critica Programului de la Gotha din 1875, critică în care Marx — aproape 30 de ani mai târziu — a biciuit fără cruţare oportunismul acestui program), acest panegiric nu constituie de loc „o exaltare“, nu constituie de loc o declamaţie sau o extravaganţă polemică. Necesitatea educării sistematice a maselor în spiritul <i>acestei</i> şi tocmai al acestei concepţii asupra revoluţiei violente stă la baza <i>întregii</i> doctrine a lui Marx şi Engels. Trădarea învăţăturii lor de către curentele social-şovinist şi kautskist, dominante acum, îşi găseşte o expresie deosebit de pregnantă în faptul că atât unii cât şi ceilalţi au dat uitării <i>această</i> propagandă, această agitaţie.</p>', '<p><a id="p61"></a>Înlocuirea statului burghez prin cel proletar este cu neputinţă fără revoluţia violentă. Desfiinţarea statului proletar, adică desfiinţarea oricărui fel de stat, nu este posibilă altfel decât pe calea „dispariţiei treptate“.</p>', '<p><a id="p62"></a>Marx şi Engels au dezvoltat amănunţit şi concret aceste concepţii, studiind în mod special fiecare situaţie revoluţionară, analizând în mod special învăţămintele experienţei fiecărei revoluţii. Trecem acum la această parte a învăţăturii lor, indiscutabil cea mai importantă.\r\n</p>'],
'idChr': '3.06.03text',
'title': 'Capitolul I. Societatea împărţită în clase şi statul',
'info': 'Statul şi revoluţia (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>Capitolul al II-lea.<br/>Statul şi revoluţia.<br/>Experienţa anilor 1848—1851</h6>', '<p class="mid" style="text-align: center;"><a id="p1"></a>1. Ajunul revoluţiei</p>', '<p><a id="p2"></a>Primele opere ale marxismului ajuns la maturitate, „Mizeria filozofiei“ şi „Manifestul Comunist“, se referă tocmai la perioada ajunului revoluţiei din 1848. Datorită acestei împrejurări, pe lângă expunerea bazelor generale ale marxismului, găsim în aceste lucrări, într-o anumită măsură, oglindirea situaţiei concrete revoluţionare de atunci, şi de aceea ar fi, cred, mai potrivit să examinăm cele spuse de autorii acestor lucrări despre stat cu puţin înainte de a fi tras concluzii din experienţa anilor 1848—1851.</p>', '<blockquote><a id="p3"></a>„...Clasa muncitoare — scria Marx în „Mizeria filozofiei“ — va înlocui, în cursul dezvoltării ei, vechea societate burgheză cu o asociaţie care exclude clasele şi antagonismul dintre ele, iar putere politică propriu-zisă nu va mai exista, pentru că puterea politică este tocmai expresia oficială a antagonismului dintre clase din societatea burgheză“ (p. 182, ed. germ. 1885).</blockquote>', '<p><a id="p4"></a>Este instructivă compararea acestei expuneri cu caracter general a ideii dispariţiei treptate a statului după desfiinţarea claselor cu expunerea făcută în „Manifestul Comunist“, care a fost scris de Marx şi Engels cu câteva luni mai târziu, anume în noiembrie 1847:</p>', '<blockquote><a id="p5"></a>„...Descriind fazele cele mai generale ale dezvoltării proletariatului, am urmărit războiul civil, mai mult sau mai puţin latent, dinăuntrul societăţii actuale, până la punctul când acesta se transformă într-o revoluţie deschisă şi când, răsturnând prin violenţă burghezia, proletariatul îşi întemeiază dominaţia sa...</blockquote>', '<blockquote><a id="p6"></a>...După cum am văzut mai sus, primul pas în revoluţia muncitorească este ridicarea“ (textual: înălţarea) „proletariatului la rangul de clasă dominantă, este cucerirea democraţiei.</blockquote>', '<blockquote><a id="p7"></a>Proletariatul va folosi dominaţia lui politică pentru a smulge burgheziei, pas cu pas, întreg capitalul, pentru a centraliza toate uneltele de producţie în mâinile statului, adică în mâinile proletariatului organizat ca clasă dominantă, şi pentru a mări, cât se poate de repede, masa forţelor de producţie“ (p. 31 şi 37, ed. a 7-a germ. 1906).</blockquote>', '<p><a id="p8"></a>Aici e formulată una dintre cele mai remarcabile şi mai importante idei ale marxismului cu privire la problema statului, şi anume ideea de „dictatură a proletariatului“ (cum au început să se exprime Marx şi Engels după Comuna din Paris), precum şi definiţia extrem de interesantă a statului, definiţie care face şi ea parte din „cuvintele uitate“ ale marxismului. <i>„Statul, adică proletariatul organizat ca clasă dominantă“</i>.</p>', '<p><a id="p9"></a>Această definiţie a statului nu numai că n-a fost explicată niciodată în literatura de propagandă şi de agitaţie, astăzi dominantă, a partidelor social-democrate oficiale. Mai mult. Ea a fost anume dată uitării, pentru că este absolut incompatibilă cu reformismul şi spulberă prejudecăţile oportuniste curente şi iluziile mic-burgheze cu privire la „dezvoltarea paşnică a democraţiei“.</p>', '<p><a id="p10"></a>Proletariatului îi e necesar statul — acest lucru îl repetă toţi oportuniştii, social-şoviniştii şi kautskiştii, încredinţându-ne că aşa rezultă din învăţătura lui Marx, <i>„uitând“</i> însă să adauge, în primul rând, că, după Marx, proletariatului îi e necesar numai un stat care să dispară treptat, adică astfel alcătuit încât să înceapă imediat să dispară şi să nu poată să nu dispară. Iar în al doilea rând, oamenilor muncii le este necesar „statul“, „adică proletariatul organizat ca clasă dominantă“.</p>', '<p><a id="p11"></a>Statul este o organizare specială a forţei, o organizare a violenţei în vederea reprimării unei anumite clase. Dar care clasă trebuie reprimată de către proletariat? De bună seamă, numai clasa exploatatoare, adică burghezia. Oamenii muncii au nevoie de stat numai pentru reprimarea împotrivirii exploatatorilor; să conducă această reprimare, s-o înfăptuiască este în stare numai proletariatul, singura clasă revoluţionară până la capăt, singura clasă capabilă să unească în lupta împotriva burgheziei, pentru completa ei înlăturare, pe toţi cei ce muncesc şi sunt exploataţi.</p>', '<p><a id="p12"></a>Claselor exploatatoare le e necesară dominaţia politică în vederea menţinerii exploatării, adică în interesul egoist al unei minorităţi infime, împotriva majorităţii covârşitoare a poporului. Claselor exploatate le e necesară dominaţia politică în vederea desfiinţării totale a oricărei exploatări, cu alte cuvinte în interesul majorităţii covârşitoare a poporului, împotriva minorităţii infime a proprietarilor moderni de sclavi, adică împotriva moşierilor şi capitaliştilor.</p>', '<p><a id="p13"></a>Democraţii mic-burghezi, aceşti pretinşi socialişti care au substituit luptei de clasă visurile despre înţelegerea între clase, şi-au imaginat şi transformarea socialistă tot în chip fantezist, nu sub forma răsturnării dominaţiei clasei exploatatoare, ci sub forma supunerii paşnice a minorităţii faţă de majoritatea devenită conştientă de sarcinile ei. Această utopie mic-burgheză, indisolubil legată de acceptarea ideii statului situat deasupra claselor, a dus în practică la trădarea intereselor claselor celor ce muncesc, după cum a şi demonstrat, de pildă, istoria revoluţiilor franceze din 1848 şi 1871, după cum a arătat experienţa participării „socialiste“ la guvernele burgheze din Anglia, Franţa, Italia şi din alte ţări la sfârşitul secolului al XIX-lea şi la începutul secolului al XX-lea.</p>', '<p><a id="p14"></a>Marx a luptat toată viaţa împotriva acestui socialism mic-burghez, reînviat acum în Rusia de către partidele socialist-revoluţionar şi menşevic. Marx a promovat în mod consecvent învăţătura despre lupta de clasă, dezvoltând-o în învăţătură despre puterea politică, despre stat.</p>', '<p><a id="p15"></a>Răsturnarea dominaţiei burgheziei poate fi înfăptuită numai de către proletariat, clasă deosebită, ale cărei condiţii economice de existenţă o pregătesc în vederea acestei răsturnări, îi dau posibilitatea şi forţa de a o realiza. În timp ce burghezia fărâmiţează, răzleţeşte ţărănimea şi toate păturile mic-burgheze, ea cimentează, uneşte, organizează proletariatul. Numai proletariatul e capabil, datorită rolului său economic în marea producţie, să fie conducătorul <i>tuturor</i> maselor muncitoare şi exploatate, pe care burghezia, adeseori, le exploatează, le asupreşte, le împilează, nu mai puţin, ci chiar mai mult decât pe proletari, dar care nu sunt capabile să lupte în mod <i>independent</i> în vederea eliberării lor.</p>', '<p><a id="p16"></a>Învăţătura despre lupta de clasă, aplicată de Marx la problema statului şi a revoluţiei socialiste, duce în mod necesar la recunoaşterea <i>dominaţiei politice</i> a proletariatului la recunoaşterea dictaturii lui, adică a unei puteri care nu este împărţită cu nimein şi care se sprijină în mod direct pe forţa armată a maselor. Răsturnarea burgheziei poate fi înfăptuită numai prin transformarea proletariatului în <i>clasă dominantă</i>, capabilă să reprime împotrivirea inevitabilă, desperată a burgheziei si să organizeze <i>toate</i> masele muncitoare şi exploatate în vederea noii orânduiri economice.</p>', '<p><a id="p17"></a>Proletariatul are nevoie de puterea de stat, de organizarea centralizată a forţei, de organizarea violenţei atât pentru reprimarea împotrivirii exploatatorilor, cât şi pentru <i>conducerea</i> uriaşei mase a populaţiei, a ţărănimii, a micii burghezii, a semiproletarilor în vederea „organizării“ economiei socialiste.</p>', '<p><a id="p18"></a>Educând partidul muncitoresc, marxismul face educaţia avangărzii proletariatului, capabilă să preia puterea şi <i>să ducă întregul popor</i> spre socialism, să îndrumeze şi să organizeze noua orânduire, să fie învăţătorul, conducătorul, îndrumătorul tuturor celor ce muncesc şi sunt exploataţi, în opera de organizare a vieţii lor sociale, fără burghezie şi împotriva burgheziei. Dimpotrivă, oportunismul care domină astăzi educă în cadrul partidului muncitoresc reprezentanţi ai muncitorilor mai bine plătiţi, care se rup de mase, „se aranjează“ convenabil în regimul capitalist, îşi vând pe un blid de linte dreptul lor de prim născut, adică renunţă la rolul de conducători revoluţionari ai poporului împotriva burgheziei.</p>', '<p><a id="p19"></a>„Statul, adică proletariatul organizat ca clasă dominantă“, — această teorie a lui Marx este indisolubil legată de întreaga lui învăţătură despre rolul revoluţionar al proletariatului în istorie. Încununarea acestui rol este dictatura proletariatului, dominaţia politică a proletariatului.</p>', '<p><a id="p20"></a>Dar dacă proletariatului îi este necesar statul ca organizare specială a violenţei împotriva burgheziei, se impune de la sine următoarea concluzie: poate fi oare concepută crearea unei asemenea organizaţii fără nimicirea, fără distrugerea prealabilă a maşinii de stat pe care a creat-o pentru sine burghezia? în „Manifestul Comunist“ se întrevede această concluzie, şi despre ea vorbeşte Marx făcând bilanţul experienţei revoluţiei din 1848—1851.</p>', '<p>\xa0</p>', '<p class="mid" style="text-align: center;"><a id="p21"></a>2. Bilanţul revoluţiei</p>', '<p><a id="p22"></a>În problema care ne interesează, problema statului, Marx face bilanţul revoluţiei din 1848—1851 în următorul raţionament din lucrarea sa „Optsprezece brumar al lui Ludovic Bonaparte“:</p>', '<blockquote><a id="p23"></a>„...Însă revoluţia acţionează temeinic. Ea mai parcurge încă purgatoriul. Îşi înfăptuieşte opera metodic. Până la 2 decembrie 1851“ (ziua loviturii de stat a lui Ludovic Bonaparte), „ea terminase prima jumătate a activităţii ei pregătitoare; acum o termină pe cea de-a doua. Ea a desăvârşit întâi puterea parlamentară pentru a o putea răsturna. Acum, după ce a reuşit să facă aceasta, desăvârşeşte <i>puterea executivă</i>, o reduce la expresia ei cea mai pură, o izolează şi şi-o contrapune ca obiectiv unic, <i>pentru a concentra împotriva ei toate forţele sale destructive“</i> (subliniat de noi). „Şi când revoluţia îşi va fi îndeplinit această a doua jumătate a activităţii ei pregătitoare, Europa va sări din jilţul ei şi va exclama jubilând: Bine ai săpat, cârtiţă bătrână!</blockquote>', '<blockquote><a id="p24"></a>Această putere executivă, cu uriaşa ei organizare birocratică şi militară, cu complicata şi artificiala ei maşină de stat, cu o armată de o jumătate de milion de funcţionari, alături de o armată de o altă jumătate de milion de oameni, acest îngrozitor organism parazitar, care învăluie ca o crustă corpul societăţii franceze, astupându-i toţi porii, a apărut în epoca monarhiei absolute, în timpul decăderii sistemului feudal, contribuind la grăbirea acestei decăderi“. Prima revoluţie franceză a dezvoltat centralizarea, „dar în acelaşi timp a lărgit amploarea, atributele puterii guvernamentale şi a sporit numărul acoliţilor acesteia. Napoleon a desăvârşit această maşină de stat“. Monarhia legitimă şi monarhia din iulie „nu i-au adăugat decât o mai mare diviziune a muncii...</blockquote>', '<blockquote><a id="p25"></a>...în sfârşit, republica parlamentară s-a văzut silită, în lupta ei împotriva revoluţiei, să întărească, o dată cu măsurile represive, mijloacele şi centralizarea puterii guvernamentale. <span class="spt"><i>Toate revoluţiile au perfecţionat această maşină în loc s-o sfărâme“</i></span> (subliniat de noi). „Partidele care luptau alternativ pentru putere considerau luarea în stăpânire a acestui imens edificiu de stat drept prada principală a învingătorului“ („Optsprezece brumar al lui Ludovic Bonaparte“, p. 98—99, ed. a 4-a, Hamburg, 1907).</blockquote>', '<p><a id="p26"></a>Prin acest minunat raţionament, marxismul a făcut un uriaş pas înainte faţă de „Manifestul Comunist“. În „Manifestul Comunist“, problema statului este pusă într-un mod încă foarte abstract, fiind formulată în noţiuni şi expresii dintre cele mai generale. În pasajul de mai sus, problema este pusă concret şi concluzia trasă este cât se poate de precisă, cât se poate de categorică, de practică şi de palpabilă: toate revoluţiile de până acum au perfecţionat maşina de stat, ea trebuie însă zdrobită, sfărâmată.</p>', '<p><a id="p27"></a>Această concluzie este lucrul principal, fundamental în învăţătura marxistă despre stat. Şi tocmai acest lucru fundamental nu e numai <i>uitat</i> cu totul de către partidele social-democrate oficiale dominante, dar e şi de-a dreptul <i>denaturat</i> (precum vom vedea mai jos) de către K. Kautsky, cel mai de seamă teoretician al Internaţionalei a II-a.</p>', '<p><a id="p28"></a>În „Manifestul Comunist“ se face un bilanţ general al istoriei, bilanţ care ne obligă să vedem în stat un organ al dominaţiei de clasă şi care ne conduce la concluzia necesară că proletariatul nu poate doborî burghezia fără a fi cucerit mai întâi puterea politică, fără a fi obţinut dominaţia politică, fără a fi transformat statul în „proletariat organizat ca clasă dominantă“, şi că acest stat proletar, imediat după victoria sa, va începe să dispară treptat, căci în societatea unde nu există contradicţii de clasă statul e de prisos şi cu neputinţă. Aici nu este pusă problema în ce trebuie să constea, din punctul de vedere al dezvoltării istorice, această înlocuire a statului burghez prin cel proletar.</p>', '<p><a id="p29"></a>Tocmai această problemă a pus-o şi a rezolvat-o Marx în 1852. Credincios filozofiei sale, materialismul dialectic, Marx ia ca bază experienţa istorică a glorioşilor ani ai revoluţiei din 1848—1851. Ca întotdeauna, învăţătura lui Marx constituie şi în acest caz <i>un bilanţ al experienţei</i>, luminat de o concepţie despre lume profund filozofică şi de o bogată cunoaştere a istoriei.</p>', '<p><a id="p30"></a>Problema statului este pusă în mod concret: cum a apărut istoriceşte statul burghez, maşina de stat necesară dominaţiei burgheziei? Ce schimbări a suferit ea? Cum a evoluat ea în decursul revoluţiilor burgheze şi în faţa acţiunilor de sine stătătoare ale claselor asuprite? Care sunt sarcinile proletariatului în ceea ce priveşte această maşină de stat?</p>', '<p><a id="p31"></a>Puterea de stat centralizată, proprie societăţii burgheze, a apărut în epoca decăderii absolutismului. Două instituţii sunt cele mai caracteristice pentru această maşină de stat: birocraţia şi armata permanentă. Marx şi Engels au arătat în repetate rânduri în operele lor că aceste instituţii sunt legate prin mii de fire de burghezie. Experienţa fiecărui muncitor învederează această legătură într-un mod extraordinar de concret şi de sugestiv. Clasa muncitoare învaţă pe propria sa piele să cunoască această legătură, şi de aceea sesizează atât de uşor şi îşi însuşeşte atât de temeinic ştiinţa despre caracterul de neînlăturat al acestei legături, ştiinţă pe care democraţii mic-burghezi fie că o neagă din ignoranţă şi din uşurinţă, fie că o recunosc „în general“ cu o şi mai mare uşurinţă, uitând să tragă concluziile practice corespunzătoare.</p>', '<p><a id="p32"></a>Birocraţia şi armata permanentă sunt nişte „paraziţi“ pe corpul societăţii burgheze, paraziţi născuţi din contradicţiile lăuntrice care sfâşie această societate, şi anume paraziţi care „astupă“ porii ei vitali. Oportunismul kautskist, care domină acum în rândurile social-democraţiei oficiale, vede în concepţia despre stat, considerat ca un <i>organism parazitar</i>, un atribut special şi exclusiv al anarhismului. Desigur, această denaturare a marxismului este extrem de avantajoasă pentru filistinii care au dus socialismul până la nemaipomenita ruşine de a justifica şi prezenta în culori trandafirii războiul imperialist, folosind în acest scop noţiunea de „apărare a patriei“, dar ea rămâne totuşi o incontestabilă denaturare.</p>', '<p><a id="p33"></a>În toate revoluţiile burgheze, atât de numeroase, care au avut loc în Europa de la căderea feudalismului, continuă dezvoltarea, perfecţionarea şi întărirea acestui aparat birocratic şi militar. În special tocmai mica burghezie este atrasă de partea marii burghezii, şi aceasta din urmă o supune în mare măsură cu ajutorul acestui aparat, care oferă păturilor de sus ale ţărănimii, ale micilor meseriaşi, ale negustorilor etc. locşoare relativ comode, liniştite şi onorabile, în virtutea cărora cei care le ocupă se situează <i>deasupra</i> poporului. Gândiţi-vă, de pildă, la ceea ce s-a întâmplat în Rusia în jumătatea de an care s-a scurs după 27 februarie 1917: posturile publice, care înainte erau acordate cu precădere ultrareacţionarilor, au devenit un obiect de pradă al cadeţilor, menşevicilor şi socialiştilor-revoluţionari. Acestora nici prin gând nu le trecea, în fond, să înfăptuiască vreo reformă serioasă; ei căutau să amâne reformele „până la Adunarea constituantă“, iar Adunarea constituantă s-o amâne puţin câte puţin până la sfârşitul războiului! Dar împărţirea prăzii, ocuparea posturilor de miniştri, de miniştri adjuncţi, de guvernatori generali etc., etc., s-a făcut fără zăbavă şi fără să se aştepte nici o Adunare constituantă! Jocul de-a combinaţiile în ceea ce priveşte componenţa guvernului nu era în fond decât expresia acestei împărţiri şi reîmpărţiri a „prăzii“, care se făcea atât sus cât şi jos, în toată ţara, în toată administraţia centrală şi locală. Bilanţul, bilanţul obiectiv al perioadei de jumătate de an, de la 27 februarie la 27 august 1917, este neîndoielnic: reformele au fost amânate, împărţirea posturilor publice a fost efectuată, iar „greşelile“ săvârşite cu prilejul împărţirii au fost îndreptate prin câteva reîmpărţiri.</p>', '<p><a id="p34"></a>Dar cu cât au loc mai multe „reîmpărţiri“ ale aparatului birocratic între diferitele partide burgheze şi mic-burgheze (între cădeţi, socialişti-revoluţionari şi menşevici, dacă luăm exemplul Rusiei), cu atât mai limpede apare claselor asuprite şi proletariatului, aflat în fruntea lor, antagonismul ireductibil dintre ele şi <i>întreaga</i> societate burgheză. De aici decurge necesitatea pentru toate partidele burgheze, chiar şi pentru cele mai democratice, inclusiv cele „democrat-revoluţionare“, de a intensifica represiunile împotriva proletariatului revoluţionar, de a întări aparatul de represiune, adică aceeaşi maşină de stat. Această desfăşurare a evenimentelor sileşte revoluţia <i>„să concentreze toate forţele de distrugere“</i> împotriva puterii de stat, o sileşte să-şi pună nu sarcina îmbunătăţirii maşinii de stat, ci pe aceea <i>a distrugerii</i>, a <i>nimicirii</i> ei.</p>', '<p><a id="p35"></a>Nu raţionamente logice, ci dezvoltarea reală a evenimentelor, experienţa vie a anilor 1848—1851 a dus la acest mod de a pune problema. Cât de riguros se menţine Marx pe terenul faptelor furnizate de experienţa istorică reiese din aceea că în 1852 el n-a pus încă în mod concret problema: <span class="spt"><i>prin ce</i></span> trebuie să fie înlocuită această maşină de stat care urmează să fie distrusă. Experienţa nu furnizase încă pe atunci materialul necesar pentru această problemă, pe care istoria n-a pus-o la ordinea zilei decât mai târziu, în 1871. În 1852 se putea constata cu precizie ştiinţifică doar faptul că revoluţia proletară <span class="spt"><i>ajunsese</i></span> să aibă în faţa ei sarcina „concentrării tuturor forţelor de distrugere“ împotriva puterii de stat, sarcina „sfărâmării“ maşinii de stat.</p>', '<p><a id="p36"></a>Aici se poate naşte întrebarea: este oare justă generalizarea experienţei, a observaţiilor şi a concluziilor lui Marx, transpunerea lor pe un teren mai larg decât al acestor trei ani din istoria Franţei, anii 1848—1851? Pentru a putea analiza această problemă, vom aminti mai întâi o observaţie a lui Engels, iar apoi vom trece la examinarea datelor reale.</p>', '<blockquote><a id="p37"></a>„...Franţa — scria Engels în prefaţa la ediţia a 3-a a lui „Optsprezece brumar“ — este ţara în care, de fiecare dată, luptele istorice dintre clase au fost duse, mai mult ca oriunde, până la capăt, ţara în care, prin urmare, şi formele politice succesive în cadrul cărora se desfăşoară aceste lupte şi în care se concretizează rezultatele lor s-au conturat în modul cel mai pregnant. Centru al feudalismului în evul mediu, de la Renaştere încoace tipul ţării cu monarhie unitară bazată pe stările sociale, Franţa a sfărâmat în cursul marii revoluţii feudalismul şi a instituit dominaţia pură a burgheziei într-o formă atât de clasică cum n-a fost atinsă în nici o altă ţară din Europa. Dar şi lupta proletariatului, care ridică capul, împotriva burgheziei dominante îmbracă aici o formă acută, necunoscută altundeva“ (p. 4, ed. 1907).</blockquote>', '<p><a id="p38"></a>Ultima observaţie s-a învechit, întrucât după 1871 a survenit o întrerupere în lupta revoluţionară a proletariatului francez, deşi această întrerupere, oricât de lungă va fi fost ea, nu înlătură de loc posibilitatea ca, în viitoarea revoluţie proletară, Franţa să se manifeste ca ţară clasică a luptei de clasă duse hotărât până la capăt.</p>', '<p><a id="p39"></a>Dar să aruncăm o privire generală asupra istoriei ţărilor înaintate de la sfârşitul secolului al XIX-lea şi începutul secolului al XX-lea. Vom vedea că, mai lent, sub forme mai variate, pe o arenă mult mai largă, a avut loc acelaşi proces, pe de o parte procesul formării „puterii parlamentare“, atât în ţările republicane (Franţa, America, Elveţia), cât şi în cele monarhice (Anglia, într-o anumită măsură Germania, Italia, ţările scandinave etc.), — pe de altă parte procesul luptei pentru putere a diferitelor partide burgheze şi mic-burgheze, care împărţeau şi reîmpărţeau între ele „prada“ constând din posturi publice, temeliile orânduirii burgheze rămânând neschimbate, şi, în sfârşit, procesul perfecţionării şi întăririi „puterii executive“, a aparatului ei birocratic şi militar.</p>', '<p><a id="p40"></a>Nu încape nici o îndoială că aceste trăsături sunt comune întregii evoluţii moderne a statelor capitaliste în genere, în decursul celor trei ani, 1848—1851, în Franţa au avut loc într-o formă pronunţată, concentrată, într-un ritm rapid procesele de dezvoltare care sunt proprii întregii lumi capitaliste.</p>', '<p><a id="p41"></a>Dar în special imperialismul, epoca capitalului bancar, epoca monopolurilor capitaliste gigantice, epoca transformării capitalismului monopolist în capitalism monopolist de stat, învederează în legătură cu intensificarea represiunilor dezlănţuite împotriva proletariatului atât în ţările monarhice, cât şi în ţările republicane cele mai libere o extraordinară întărire a „maşinii de stat“, o nemaipomenită umflare a aparatului ei birocratic şi militar.</p>', '<p><a id="p42"></a>Istoria universală ne apropie astăzi neîndoielnic, pe o scară incomparabil mai largă decât în 1852, de „concentrarea tuturor forţelor“ revoluţiei proletare în vederea „distrugerii“ maşinii de stat.</p>', '<p><a id="p43"></a>Prin ce va înlocui proletariatul maşina de stat? Comuna din Paris a furnizat în această privinţă cel mai instructiv material.</p>', '<p>\xa0</p>', '<p class="mid"><a id="p44"></a>3. Cum punea Marx problema în 1852 <a href="javascript:void(0);" id="n205">[205]</a></p>', '<p><a id="p45"></a>În 1907, Mehring a publicat în revista „Neue Zeit“ <a href="javascript:void(0);" id="n206">[206]</a> (XXV, 2, 164) pasaje din scrisoarea lui Marx către Weydemeyer din 5 martie 1852. Această scrisoare conţine, printre altele, următoarele remarcabile consideraţii:</p>', '<blockquote><a id="p46"></a>„În ce mă priveşte, nu-mi revine meritul de a fi descoperit nici existenţa claselor în societatea modernă şi nici lupta dintre ele. Cu mult înaintea mea, istoricii burghezi au expus dezvoltarea istorică a acestei lupte de clasă, iar economiştii burghezi anatomia economică a claselor. Ceea ce am făcut eu nou este că am dovedit: 1) că existenţa claselor e legată numai de anumite faze istorice de dezvoltare a producţiei (historische Entwicklungsphasen der Produktion); 2) că lupta de clasă duce în mod necesar la dictatura proletariatului; 3) că această dictatură însăşi constituie numai trecerea la desfiinţarea tuturor claselor şi la o societate fără clase...“.</blockquote>', '<p><a id="p47"></a>Prin aceste cuvinte, Marx a izbutit să înfăţişeze într-un mod uimitor de expresiv, în primul rând, deosebirea principală şi radicală dintre teoria sa şi teoriile cugetătorilor celor mai înaintaţi şi mai profunzi ai burgheziei şi, în al doilea rând, esenţa învăţăturii sale despre stat.</p>', '<p><a id="p48"></a>Principalul în învăţătura lui Marx este lupta de clasă. Aşa se spune şi se scrie foarte des. Dar asta este inexact. Şi din această inexactitate rezultă întotdeauna denaturarea oportunistă a marxismului, falsificarea lui într-un mod care să fie acceptabil pentru burghezie. Căci teoria luptei de clasă a fost creată <i>nu</i> de Marx, <i>ci</i> de burghezie, <i>înaintea</i> lui Marx, şi este, în general vorbind, <i>acceptabilă</i> pentru burghezie. Cine recunoaşte <i>numai</i> lupta de clasă, acela nu este încă marxist, acela poate să nu fi ieşit încă din cadrul modului burghez de a gândi, din cadrul politicii burgheze. A limita marxismul la teoria luptei de clasă înseamnă a ciunti marxismul, a-l denatura, a-l reduce la ceea ce este acceptabil pentru burghezie. Marxist este numai acela care <i>extinde</i> recunoaşterea luptei de clasă până la recunoaşterea <i>dictaturii proletariatului</i>. În aceasta constă deosebirea fundamentală dintre un marxist şi micul (ba chiar şi marele) burghez de duzină. Aceasta constituie piatra de încercare a <i>adevăratei</i> înţelegeri şi recunoaşteri a marxismului. Şi nu este de mirare faptul că, atunci când istoria Europei a pus <i>în mod practic</i> clasa muncitoare în faţa acestei probleme, nu numai toţi oportuniştii şi reformiştii, dar şi toţi „kautskiştii“ (oameni care oscilează între reformism şi marxism) s-au dovedit a fi nişte jalnici filistini şi democraţi mic-burghezi, care <i>neagă</i> dictatura proletariatului. Broşura lui Kautsky „Dictatura proletariatului“, apărută în august 1918, adică mult timp după prima ediţie a cărţii de faţă, constituie un model de denaturare mic-burgheză a marxismului şi de ticăloasă renegare <i>în fapt</i> a marxismului, îmbinată cu recunoaşterea făţarnică a acestuia <i>în vorbe</i> (vezi broşura mea: „Revoluţia proletară şi renegatul Kautsky“, Petrograd şi Moscova 1918).</p>', '<p><a id="p49"></a>Oportunismul contemporan, întruchipat în persoana principalului său exponent, fostul marxist K. Kautsky, se încadrează întru totul în caracterizarea poziţiei <i>burgheze</i> făcută de Marx, deoarece acest oportunism limitează domeniul recunoaşterii luptei de clasă la domeniul relaţiilor burgheze. (Iar în cadrul acestui domeniu, în limitele lui, nici un liberal cult nu va refuza să recunoască „principial“ lupta de clasă!) Oportunismul <i>nu extinde</i> recunoaşterea luptei de clasă tocmai la faptul cel mai esenţial, la perioada de <i>trecere</i> de la capitalism la comunism, la perioada <i>răsturnării</i> burgheziei şi a completei ei <i>desfiinţări</i>. În realitate, această perioadă este în mod necesar perioada unei lupte de clasă nemaiîntâlnit de înverşunate, perioada unor forme nemaiîntâlnit de ascuţite ale acesteia, prin urmare şi statul acestei perioade trebuie să fie în mod necesar un stat <i>în chip nou</i> democratic (pentru proletari şi cei neavuţi în genere) şi <i>în chip nou</i> dictatorial (împotriva burgheziei).</p>', '<p><a id="p50"></a>Mai departe. Esenţa învăţăturii lui Marx despre stat şi-a însuşit-o numai acela care a înţeles că dictatura <i>unei singure</i> clase e necesară nu numai oricărei societăţi împărţite în clase în general, nu numai <i>proletariatului</i> care a răsturnat burghezia, ci şi pentru întreaga <i>perioadă istorică</i> ce desparte capitalismul de „societatea fără clase“, de comunism. Formele statelor burgheze sunt extrem de variate, esenţa lor este însă aceeaşi: într-un fel sau altul, toate aceste state reprezintă, în ultimă analiză în mod necesar, <i>o dictatură a burgheziei</i>. Trecerea de la capitalism la comunism nu poate să nu dea, fireşte, o abundenţă şi o diversitate enormă de forme politice, dar esenţa lor va fi inevitabil aceeaşi: <i>dictatura proletariatului</i>.\r\n</p>'],
'idChr': '3.06.04text',
'title': 'Capitolul al II-lea. Statul şi revoluţia. Experienţa anilor 1848—1851',
'info': 'Statul şi revoluţia (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>Capitolul al III-lea.<br/>Statul şi revoluţia.<br/>Experienţa comunei din Paris din 1871.<br/>Analiza lui Marx</h6>', '<p class="mid" style="text-align: center;"><a id="p1"></a>1. În ce constă eroismul încercării comunarzilor?</p>', '<p><a id="p2"></a>Se ştie că cu câteva luni înaintea Comunei, în toamna anului 1870, Marx a pus în gardă pe muncitorii parizieni, arătându-le că încercarea de a răsturna guvernul ar fi o prostie dictată de desperare. Dar în martie 1871, când muncitorilor le <i>fusese impusă</i> lupta hotărâtoare şi când ei au primit-o, când insurecţia a devenit fapt, Marx, cu toate că auspiciile erau defavorabile, salută în modul cel mai entuziast revoluţia proletară. Marx nu s-a îndărătnicit într-o condamnare pedantă a mişcării „inoportune“, cum a procedat renegatul rus de tristă celebritate al marxismului, Plehanov, care în noiembrie 1905 a pledat în scris pentru încurajarea luptei muncitorilor şi ţăranilor, iar după decembrie 1905 a strigat ca un liberal: „nu trebuia să se pună mâna pe arme“.</p>', '<p><a id="p3"></a>Marx nu s-a limitat însă la a-şi exprima entuziasmul faţă de eroismul comunarzilor, care, după expresia lui, „asaltaseră cerul“. În această mişcare revoluţionară de masă, cu toate că ea nu şi-a atins ţelul, el a văzut o experienţă istorică de uriaşă însemnătate, un anumit pas înainte al revoluţiei proletare mondiale, un pas practic, mai important decât sute de programe şi de raţionamente. Să analizeze această experienţă, să tragă din ea învăţăminte tactice, să-şi reexamineze pe baza ei teoria — iată sarcina pe care şi-a fixat-o Marx.</p>', '<p><a id="p4"></a>Singura „rectificare“ la „Manifestul Comunist“ pe care Marx a socotit-o necesară a fost făcută de el pe baza experienţei revoluţionare a comunarzilor parizieni.</p>', '<p><a id="p5"></a>Ultima prefaţă la noua ediţie germană a „Manifestului Comunist“, semnată de ambii lui autori, poartă data de 24 iunie 1872. În această prefaţă, autorii, Karl Marx şi Friedrich Engels, afirmă că programul „Manifestului Comunist“ „este astăzi pe alocuri învechit“.</p>', '<blockquote><a id="p6"></a>„...Comuna a dovedit îndeosebi — continuă ei — că «clasa muncitoare nu poate să ia pur şi simplu în stăpânire maşina de stat aşa cum este şi să o pună în funcţiune pentru propriile ei scopuri»...“</blockquote>', '<p><a id="p7"></a>Cuvintele din acest citat puse în ghilimele interioare sunt luate de către autori din opera lui Marx: „Războiul civil din Franţa“.</p>', '<p><a id="p8"></a>Aşadar, unul dintre învăţămintele principale şi fundamentale ale Comunei din Paris a fost socotit de Marx şi Engels de o atât de uriaşă însemnătate, încât l-au introdus ca o rectificare esenţială la „Manifestul Comunist“.</p>', '<p><a id="p9"></a>Extrem de caracteristic este faptul că tocmai această rectificare esenţială a fost denaturată de către oportunişti şi că sensul ei este fără doar şi poate necunoscut pentru nouă zecimi, dacă nu chiar pentru nouăzeci şi nouă la sută dintre cititorii „Manifestului Comunist“. În cele ce urmează, la capitolul consacrat în mod special denaturărilor, vom vorbi mai amănunţit despre această denaturare. Aici e suficient să remarcăm că „înţelegerea“ vulgară curentă a celebrelor cuvinte ale lui Marx reproduse în citatul de mai sus pretinde că Marx ar fi subliniat ideea dezvoltării lente, în opoziţie cu ideea cuceririi puterii etc.</p>', '<p><a id="p10"></a>În realitate, lucrurile stau <span class="spt"><i>exact invers</i></span>. Ideea lui Marx este că <a id="cit43"></a>clasa muncitoare trebuie <span class="spt"><i>să zdrobească, să sfărâme</i></span> „maşina de stat aşa cum este“, şi nu să se limiteze la simpla ei cucerire.</p>', '<p><a id="p11"></a>La 12 aprilie 1871, adică tocmai în timpul Comunei, Marx i-a scris lui Kugelmann:</p>', '<blockquote><a id="p12"></a>„...Dacă vei citi ultimul capitol al lucrării mele «Optsprezece brumar», vei vedea că eu consider că viitoarea încercare a revoluţiei franceze nu va mai fi, ca până acum, trecerea aparatului birocratic-militar dintr-o mână într-alta, ci <span class="spt"><i>sfărâmarea</i></span> lui“ (subliniat de Marx; zerbrechen în original), „şi aceasta este condiţia prealabilă a oricărei adevărate revoluţii populare pe continent. Asta încearcă şi eroicii noştri tovarăşi din Paris“ (p. 709, „Nene Zeit“, XX, 1, 1901—19O2). (Scrisorile lui Marx către Kugelmann au apărut în ruseşte în cel puţin două ediţii; una dintre ele sub redacţia mea şi cu o prefaţă a mea.)</blockquote>', '<p><a id="p13"></a>Cuvintele: „sfărâmarea aparatului birocratic-militar de stat“ cuprind, exprimat pe scurt, principalul din ceea ce ne învaţă marxismul cu privire la sarcinile proletariatului în revoluţie în ceea ce priveşte statul. Şi tocmai acest învăţământ nu numai că este cu totul uitat, dar este de-a dreptul denaturat de predominanta „interpretare“ kautskistă a marxismului!</p>', '<p><a id="p14"></a>Cât priveşte referirea lui Marx la „Optsprezece brumar“, am reprodus mai sus în întregime pasajul corespunzător.</p>', '<p><a id="p15"></a>Merită să fie subliniate îndeosebi două puncte din raţionamentul lui Marx reprodus mai sus. În primul rând, el îşi limitează concluzia la continent. Acest lucru era explicabil în 1871, când Anglia era încă un model de ţară pur capitalistă, dar fără militarism şi în mare măsură fără birocraţie. De aceea Marx a exceptat Anglia, în care o revoluţie, şi chiar o revoluţie populară, era pe atunci imaginabilă şi posibilă <i>fără</i> condiţia prealabilă a distrugerii „maşinii de stat aşa cum este“.</p>', '<p><a id="p16"></a>În prezent, în 1917, în epoca primului mare război imperialist, această limitare făcută de Marx cade. Atât Anglia cât şi America, cei mai de seamă şi ultimii reprezentanţi — în întreaga lume — ai „libertăţii“ anglo-saxone în sensul absenţei militarismului şi birocratismului, au alunecat cu totul în mlaştina murdară şi sângeroasă a instituţiilor birocratice-militare specifice întregii Europe, instituţii care-şi subordonează totul, înăbuşe totul. În prezent, în Anglia ca şi în America, „condiţia prealabilă a oricărei adevărate revoluţii populare“ este <span class="spt"><i>sfărâmarea, distrugerea</i></span> „maşinii de stat aşa cum este“ (care a atins în perioada 1914—1917, în aceste ţări, perfecţiunea „europeană“, imperialistă).</p>', '<p><a id="p17"></a>În al doilea rând, o deosebită atenţie merită observaţia extrem de profundă a lui Marx că distrugerea maşinii de stat birocratice-militare este „condiţia prealabilă a oricărei adevărate revoluţii <i>populare“</i>. Această noţiune de revoluţie „populară“ pare ciudată în gura lui Marx, iar plehanoviştii şi menşevicii ruşi, aceşti adepţi ai lui Struve, care vor să fie consideraţi marxişti, ar putea, desigur, să califice această expresie a lui Marx drept un „lapsus“. Ei au redus marxismul la o asemenea denaturare sărăcăcios-liberală, încât pentru ei nu există nimic în afară de opoziţia dintre revoluţia burgheză şi cea proletară, dar chiar şi această opoziţie ei o înţeleg cum nu se poate mai rigid.</p>', '<p><a id="p18"></a>Dacă luăm drept exemplu revoluţiile din secolul al XX-lea, atunci şi revoluţia din Portugalia şi cea din Turcia trebuie, desigur, considerate revoluţii burgheze. Dar „populară“ n-a fost nici una, nici cealaltă, căci masa poporului, majoritatea lui covârşitoare, nu prea s-a manifestat în mod activ, independent, cu propriile ei revendicări economice şi politice nici într-una, nici în cealaltă. Dimpotrivă, revoluţia burgheză rusă din 1905—1907, deşi n-a cunoscut succese atât de „strălucite“ ca cele înregistrate în anumite momente de revoluţia din Portugalia şi de cea din Turcia, a fost, fără îndoială, o „adevărată“ revoluţie „populară“, căci masa poporului, majoritatea lui, păturile sociale cele mai adânci, cele mai „de jos“, strivite de povara asupririi şi a exploatării, s-au ridicat în mod independent şi au imprimat întregului mers al revoluţiei amprenta revendicărilor <i>lor</i>, a încercărilor <i>lor</i> de a clădi în felul lor o nouă societate în locul celei vechi, pe care o distrugeau.</p>', '<p><a id="p19"></a>În Europa anului 1871, proletariatul nu alcătuia majoritatea poporului în nici o ţară de pe continent. O revoluţie „populară“, care să antreneze în mişcare într-adevăr majoritatea poporului, putea fi populară numai dacă cuprindea atât proletariatul, cât şi ţărănimea. Tocmai aceste două clase alcătuiau atunci „poporul“. Aceste două clase sunt unite prin aceea că „maşina de stat birocratică-militară“ le asupreşte, le apasă, le exploatează. <i>A zdrobi</i> această maşină, a o sfărâma — iată care este adevăratul interes al „poporului“, al majorităţii lui, a muncitorilor şi al majorităţii ţăranilor, iată care este „condiţia prealabilă“ a unei alianţe libere între ţăranii săraci şi proletari; fără o asemenea alianţă democraţia nu este trainică şi transformările socialiste sunt irealizabile.</p>', '<p><a id="p20"></a>Tocmai spre o asemenea alianţă îşi croia drum, precum se ştie, Comuna din Paris, care nu şi-a atins scopul, datorită unei serii de cauze cu caracter intern şi extern.</p>', '<p><a id="p21"></a>Prin urmare, vorbind despre o „adevărată revoluţie populară“, Marx, fără a uita câtuşi de puţin particularităţile micii burghezii (despre acestea, adesea el a vorbit pe larg), a ţinut seama în mod riguros de raportul real dintre clase din majoritatea statelor continentale din Europa anului 1871. Iar pe de altă parte, el a constatat că „sfărâmarea“ maşinii de stat este impusă de interesele atât ale muncitorilor cât şi ale ţăranilor, că ea îi uneşte pe aceştia, punându-le în faţă sarcina comună a înlăturării „parazitului“ şi a înlocuirii lui prin ceva nou.</p>', '<p><a id="p22"></a>Prin ce anume?</p>', '<p>\xa0</p>', '<p class="mid" style="text-align: center;"><a id="p23"></a>2. Prin ce să fie înlocuită maşina de stat sfărâmată?</p>', '<p><a id="p24"></a>La această întrebare, Marx a dat în 1847, în „Manifestul Comunist“, un răspuns care era încă cu totul abstract, mai bine zis un răspuns care indica sarcinile, dar nu şi mijloacele pentru realizarea lor. „Organizarea proletariatului ca clasă dominantă“, „cucerirea democraţiei“ vor trebui să înlocuiască maşina de stat sfărâmată — acesta a fost răspunsul dat în „Manifestul Comunist“.</p>', '<p><a id="p25"></a>Fără a se lăsa furat de utopii, Marx a aşteptat ca <i>experienţa</i> mişcării de masă să dea răspuns la întrebarea ce forme concrete va lua această organizare a proletariatului ca clasă dominantă, în ce mod anume această organizare se va îmbina cu o cât mai deplină şi mai consecventă „cucerire a democraţiei“.</p>', '<p><a id="p26"></a>Experienţa Comunei, deşi nu prea mare, a fost supusă de Marx, în „Războiul civil din Franţa“, celei mai atente analize. Vom cita cele mai importante pasaje din această lucrare:</p>', '<blockquote><a id="p27"></a>În secolul al XIX-lea s-a dezvoltat, avându-şi originea încă în evul mediu, „puterea de stat centralizată, cu organele ei omniprezente — armată permanentă, poliţie, birocraţie, cler, magistratură“. O dată cu dezvoltarea antagonismului de clasă dintre capital şi muncă, „puterea de stat căpăta tot mai mult caracterul unei puteri publice în vederea asupririi muncii, caracterul unui instrument al dominaţiei de clasă. După fiecare revoluţie care marchează un progres al luptei de clasă, caracterul pur asupritor al puterii de stat se manifestă tot mai făţiş“. După revoluţia din 1848—1849, puterea de stat devine „un instrument naţional în războiul capitalului împotriva muncii“. Cel de-al doilea Imperiu consolidează această situaţie.</blockquote>', '<blockquote><a id="p28"></a>„Comuna a fost antiteza directă a imperiului“. „Ea era forma specifică“ „a unei republici care urma să înlăture nu numai forma monarhică a dominaţiei de clasă, ci însăşi dominaţia de clasă...“</blockquote>', '<p><a id="p29"></a>În ce anume a constat forma „specifică“ a republicii proletare, socialiste? Cum era statul pe care ea începuse să-l făurească?</p>', '<blockquote><a id="p30"></a>„...Primul decret al Comunei a suprimat armata permanentă, înlocuind-o cu poporul înarmat...“</blockquote>', '<p><a id="p31"></a>Această revendicare figurează astăzi în programele tuturor partidelor care vor să se denumească socialiste. Dar cât valorează programele acestor partide o dovedeşte cum nu se poate mai bine comportarea socialiştilor-revoluţionari şi a menşevicilor noştri, care tocmai după revoluţia din 27 februarie au renunţat în fapt la realizarea acestei revendicări!</p>', '<blockquote><a id="p32"></a>„...Comuna era alcătuită din consilieri municipali aleşi prin vot universal în diferitele arondismente ale Parisului. Ei erau răspunzători şi oricând revocabili. Cei mai mulţi dintre ei erau, bineînţeles, muncitori sau reprezentanţi recunoscuţi ai clasei muncitoare...</blockquote>', '<blockquote><a id="p33"></a>...Poliţia, care până atunci era un instrument al guvernului central, a fost imediat despuiată de toate atributele ei politice şi transformată într-un organ răspunzător al Comunei şi oricând revocabil... la fel şi funcţionarii din toate celelalte sectoare administrative... Începând cu membrii Comunei şi până la ultimul slujbaş, funcţiile publice trebuiau îndeplinite în schimbul unui <i>salariu de muncitor</i>. Privilegiile înalţilor demnitari şi cheltuielile lor de reprezentare au dispărut o dată cu aceşti demnitari... După înlăturarea armatei permanente şi a poliţiei, instrumente ale puterii materiale a vechii cârmuiri, Comuna a trecut imediat la sfărâmarea instrumentului de asuprire spirituală, puterea popilor... Magistraţii şi-au pierdut independenţa aparentă... de aici înainte ei aveau să fie aleşi şi deveneau răspunzători şi revocabili...“</blockquote>', '<p><a id="p34"></a>Aşadar, s-ar părea că Comuna a înlocuit maşina de stat sfărâmată „numai“ cu o democraţie mai deplină: desfiinţarea armatei permanente, eligibilitatea şi revocabilitatea deplină a tuturor funcţionarilor. În realitate însă, acest „numai“ înseamnă o operă uriaşă de înlocuire a unui gen de instituţii prin instituţii principial diferite de primele. Constatăm aici tocmai unul din cazurile de „transformare a cantităţii în calitate“: democraţia, înfăptuită în modul cel mai complet şi mai consecvent ce se poate închipui, se transformă din democraţie burgheză în democraţie proletară, din stat (= forţă specială de reprimare a unei anumite clase) în ceva ce nu mai este propriu-zis stat.</p>', '<p><a id="p35"></a>Reprimarea burgheziei şi a împotrivirii ei continuă încă să fie necesară. În cazul Comunei, acest lucru a fost deosebit de necesar, şi una din cauzele înfrângerii ei este faptul că ea n-a făcut acest lucru într-un chip destul de hotărât. Dar, în acest caz, organul de reprimare îl constituie majoritatea populaţiei, şi nu minoritatea ei, cum a fost întotdeauna, şi în timpul sclavagismului, şi în timpul iobăgiei, şi în timpul robiei salariate. Şi, din moment ce majoritatea poporului reprimă <i>ea însăşi</i> pe asupritorii ei, <span class="spt"><i>nu mai e nevoie</i></span> de o „forţă specială“ pentru reprimare! În acest sens, statul <i>începe să dispară treptat</i>. În locul instituţiilor speciale ale unei minorităţi privilegiate (birocraţia privilegiată, cadrele de comandă ale armatei permanente), majoritatea însăşi poate îndeplini direct aceste funcţii, şi pe măsură ce funcţiile puterii de stat ajung să fie îndeplinite de către întregul popor, puterea aceasta devine tot mai puţin necesară.</p>', '<p><a id="p36"></a>Deosebit de remarcabilă este în această privinţă o măsură a Comunei subliniată de Marx: desfiinţarea tuturor indemnizaţiilor de reprezentare, desfiinţarea tuturor privilegiilor băneşti ale funcţionarilor, reducerea lefurilor <i>tuturor</i> deţinătorilor de funcţii publice până la nivelul <i>„salariului unui muncitor“</i>. Tocmai acest fapt vădeşte cât se poate de limpede <i>cotitura</i> de la democraţia burgheză la democraţia proletară, de la democraţia asupritorilor la democraţia claselor asuprite, de la stat ca <i>„forţă specială“</i> de reprimare a unei anumite clase la reprimarea asupritorilor prin <i>forţa generală</i> a majorităţii poporului, a muncitorilor şi ţăranilor. Şi tocmai în acest punct deosebit de convingător — şi, în problema statului, poate chiar cel mai însemnat —, învăţămintele lui Marx sunt în cea mai mare măsură uitate! Comentariile cu caracter de popularizare — al căror număr e nesfârşit — nu conţin nimic în acest sens. „Se obişnuieşte“ ca acest lucru să fie trecut sub tăcere, ca o „naivitate“ perimată, tot aşa cum creştinii, atunci când creştinismul a devenit religie de stat, „au dat uitării“ „naivităţile“ creştinismului primitiv, cu spiritul lui democrat-revoluţionar.</p>', '<p><a id="p37"></a>Reducerea lefurilor funcţionarilor de stat superiori pare a fi „pur şi simplu“ o revendicare a democratismului naiv, primitiv. Unul dintre „fondatorii“ celui mai recent oportunism, fostul social-democrat Ed. Bernstein, s-a îndeletnicit nu o dată cu repetarea vulgarelor ironii burgheze la adresa democratismului „primitiv“. Ca toţi oportuniştii, ca şi kautskiştii de astăzi, el n-a înţeles de loc, în primul rând, că trecerea de la capitalism la socialism e <i>cu neputinţă</i> fără o oarecare „revenire“ la democratismul „primitiv“ (căci altfel cum s-ar putea trece la exercitarea funcţiilor statului de către majoritatea populaţiei şi de către absolut toată populaţia?) şi, în al doilea rând, că „democratismul primitiv“ pe baza capitalismului şi a culturii capitaliste nu e tot una cu democratismul primitiv din vremurile străvechi sau din perioada precapitalistă. Cultura capitalistă <i>a creat</i> marea producţie, fabricile, căile ferate, poşta, telefonul etc., şi <i>pe această bază</i> marea majoritate a funcţiilor vechii „puteri de stat“ s-au simplificat atât de mult şi pot fi reduse la operaţii de înregistrare, de înscriere, de control atât de simple, încât aceste funcţii vor deveni pe deplin accesibile tuturor oamenilor ştiutori de carte, ele vor putea fi întru totul îndeplinite în schimbul unui obişnuit „salariu de muncitor“ şi se va putea (şi va trebui) să fie luată acestor funcţii orice urmă de privilegiu, de „şefie“.</p>', '<p><a id="p38"></a>Deplina eligibilitate, revocabilitatea <i>în orice moment</i> a tuturor deţinătorilor de funcţii publice, fără excepţie, reducerea lefurilor acestora la un obişnuit „salariu de muncitor“, aceste măsuri democratice simple şi „de la sine înţelese“, care îmbină pe deplin interesele muncitorilor cu cele ale majorităţii ţăranilor, constituie în acelaşi timp o punte de trecere de la capitalism la socialism. Aceste măsuri se referă la reconstruirea statală, la reconstruirea pur politică a societăţii, dar se înţelege că ele capătă tot sensul şi însemnătatea lor numai în legătură cu „exproprierea expropriatorilor“, aflată în curs de înfăptuire sau de pregătire, adică în legătură cu transformarea proprietăţii private capitaliste asupra mijloacelor de producţie în proprietate socială.</p>', '<blockquote><a id="p39"></a>„Comuna — scria Marx — a înfăptuit lozinca tuturor revoluţiilor burgheze — cârmuire ieftină —, suprimând cele două mari capitole de cheltuieli: armata şi birocraţia“.</blockquote>', '<p><a id="p40"></a>Din rândurile ţărănimii, ca şi din rândurile altor pături ale micii burghezii, numai o minoritate infimă „parvine“, „ajunge în rândul oamenilor“ în sensul burghez, adică se transformă fie în oameni cu stare, în burghezi, fie în funcţionari bine plătiţi şi privilegiaţi. Majoritatea covârşitoare a ţărănimii din orice ţară capitalistă, în care există ţărănime (şi aceste ţări capitaliste constituie majoritatea), e asuprită de regim şi doreşte doborârea lui, este dornică de o cârmuire „ieftină“. Acest lucru îl poate înfăptui numai proletariatul şi, înfăptuindu-l, el face totodată un pas spre reconstruirea socialistă a statului.</p>', '<p>\xa0</p>', '<p class="mid" style="text-align: center;"><a id="p41"></a>3. Desfiinţarea parlamentarismului</p>', '<blockquote><a id="p42"></a>„Comuna — scria Marx — trebuia să fie nu un organism parlamentar, ci un organism activ, atât executiv cât şi legislativ...</blockquote>', '<blockquote><a id="p43"></a>...În loc să hotărască o dată la trei sau la şase ani care membru al clasei dominante să reprezinte şi să calce în picioare (ver- und zertreten) poporul în parlament, votul universal urma să servească poporului, constituit în comune, pentru a-şi alege muncitorii, supraveghetorii şi contabilii, aşa cum votul individual serveşte oricărui alt patron să şi-i aleagă pentru întreprinderea lui“.</blockquote>', '<p><a id="p44"></a>Această minunată critică a parlamentarismului, formulată în 1871, face şi ea parte acum, datorită dominaţiei social-şovinismului şi oportunismului, din „cuvintele uitate“ ale marxismului. Miniştrii şi parlamentarii de profesie, trădătorii proletariatului şi socialiştii „practicişti“ din zilele noastre au lăsat în întregime critica parlamentarismului pe seama anarhiştilor şi, pe acest motiv uimitor de judicios, au declarat <i>orice</i> critică a parlamentarismului drept „anarhism“!! Nu e nimic ciudat în faptul că anarho-sindicalismul, deşi frate bun cu oportunismul, se bucura tot mai frecvent de simpatia proletariatului din ţările parlamentare „înaintate“, scârbit de „socialişti“ de teapa lui Scheidemann, David, Legien, Sembat, Renaudel, Henderson, Vandervelde, Stauning, Branting, Bissolati &amp; Co.</p>', '<p><a id="p45"></a>Pentru Marx însă, dialectica revoluţionară n-a fost niciodată o frază goală la modă, o jucărie, cum a devenit ea la Plehanov, Kautsky şi alţii. Marx a ştiut să rupă fără milă cu anarhismul din cauza incapacităţii acestuia de a utiliza chiar şi „grajdul“ parlamentarismului burghez, mai ales atunci când e vădit că nu există o situaţie revoluţionară; în acelaşi timp însă, Marx a ştiut să facă şi o critică cu adevărat revoluţionar-proletară parlamentarismului.</p>', '<p><a id="p46"></a>A hotărî o dată la câţiva ani care membru al clasei dominante va oprima şi va călca în picioare poporul în parlament — iată adevărata esenţă a parlamentarismului burghez nu numai în monarhiile constituţionale parlamentare, ci şi în republicile cele mai democratice.</p>', '<p><a id="p47"></a>Dar, dacă punem problema statului, dacă privim parlamentarismul ca una din instituţiile statului, din punctul de vedere al sarcinilor proletariatului în <i>acest</i> domeniu, — care este atunci calea de ieşire din parlamentarism? cum ne putem lipsi de el?</p>', '<p><a id="p48"></a>Trebuie s-o spunem încă şi încă o dată: învăţămintele trase de Marx pe baza studierii Comunei, au fost în aşa măsură uitate, încât „social-democratul“ din zilele noastre (citeşte: trădătorul de azi al socialismului) e de-a dreptul incapabil să înţeleagă altă critică a parlamentarismului în afara celei anarhiste sau a celei reacţionare.</p>', '<p><a id="p49"></a>Calea de ieşire din parlamentarism nu constă, fireşte, în desfiinţarea instituţiilor reprezentative şi a principiului eligibilităţii, ci în transformarea instituţiilor reprezentative din locuri de pălăvrăgeală în instituţii „active“. „Comuna trebuia să fie nu un organism parlamentar, ci un organism activ, atât executiv cât şi legislativ“.</p>', '<p><a id="p50"></a>Nu un organism „parlamentar, ci un organism activ“ — iată o afirmaţie care-i nimereşte în plin pe parlamentarii de azi şi pe „căţeluşii lor de salon“, parlamentarii social-democraţi! Luaţi oricare ţară parlamentară, începând cu America şi până la Elveţia, începând cu Franţa şi până la Anglia, Norvegia etc.: adevărata activitate „de stat“ se desfăşoară în culise, ea este efectuată de departamente, cancelarii, state-majore. În parlament se pălăvrăgeşte doar, urmărindu-se în mod special scopul de a înşela „gloata“. Lucrul acesta e atât de adevărat, încât chiar şi în republica rusă, republică burghezo-democratică, încă înainte ca ea să fi izbutit să creeze un adevărat parlament, au şi început să se manifeste toate aceste păcate ale parlamentarismului. Eroii filistinismului putred, toţi aceşti Skobelevi şi Ţereteli, Cernovi şi Avksentievi, au izbutit să pângărească şi Sovietele, prefăcându-le în locuri de pălăvrăgeală de tipul celui mai respingător parlamentarism burghez. În Soviete, domnii miniştri „socialişti“ înşală pe ţăranii creduli prin frazeologie şi rezoluţii. În guvern se joacă un permanent cadril, pe de o parte, pentru ca un număr cât mai mare de socialişti-revoluţionari şi menşevici să se înfrupte pe rând din „caşcavalul“ slujbelor rentabile şi onorabile, pe de altă parte, pentru „a abate atenţia“ poporului. Iar în cancelarii, în statele-majore „se desfăşoară“ activitatea „de stat“!</p>', '<p><a id="p51"></a>Nu de mult, „Delo Naroda“, organul partidului de guvernământ al „socialiştilor-revoluţionari“, a recunoscut într-un articol redacţional — cu acea francheţe fără seamăn a oamenilor din „lumea bună“, unde „toţi“ se îndeletnicesc cu prostituţia politică — că până şi în ministerele care aparţin „socialiştilor“ (pardon de expresie!), până şi în acestea întregul aparat birocratic continuă în esenţă să rămână cel vechi, funcţionează după vechile obiceiuri, sabotează în mod absolut „liber“ iniţiativele revoluţionare! Şi chiar dacă ar fi lipsit această mărturisire, oare istoria reală a participării socialiştilor-revoluţionari şi a menşevicilor la guvern nu dovedeşte acest lucru? Caracteristic este în acest caz numai faptul că, aflându-se în cârdăşie ministerială cu cadeţii, domnii Cernovi, Rusanovi, Zenzinovi şi ceilalţi redactori de la „Delo Naroda“ şi-au pierdut până într-atât ruşinea, încât nu se jenează să relateze în mod public, ca despre o nimica toată, fără să roşească măcar, faptul că „la ei“ în ministere totul a rămas aşa cum a fost!! Frazeologie democrat-revoluţionară pentru a amăgi pe prostănacii de la ţară şi tărăgăneală birocratică de cancelarie pentru „a face pe placul“ capitaliştilor — iată <i>esenţa</i> „cinstitei“ coaliţii.</p>', '<p><a id="p52"></a>Comuna înlocuieşte parlamentarismul corupt şi putred al societăţii burgheze prin instituţii în care libertatea de opinie şi de discuţie nu degenerează în înşelăciune, căci parlamentarii trebuie să lucreze ei înşişi, să aplice ei înşişi legile întocmite de ei, să controleze ei înşişi rezultatul practic al acestor legi, să răspundă ei înşişi direct în faţa alegătorilor lor. Instituţiile reprezentative rămân, dar parlamentarismul, ca sistem special, ca separare a activităţii legislative de cea executivă, ca situaţie privilegiată a deputaţilor, <i>nu există aici</i>. Fără instituţii reprezentative nu putem concepe democraţia, nici chiar cea proletară; fără parlamentarism putem şi <i>trebuie</i> s-o concepem, dacă critica societăţii burgheze nu rămâne pentru noi o vorbă goală, dacă năzuinţa de a doborî dominaţia burgheziei este din partea noastră o năzuinţă serioasă şi sinceră, şi nu o frazeologie „electorală“ în scopul de a pescui voturile muncitorilor, aşa cum procedează menşevicii şi socialiştii-revoluţionari, alde Scheidemann şi Legien, Sembat şi Vandervelde.</p>', '<p><a id="p53"></a>Este extrem de instructiv faptul că, vorbind despre funcţiile aparatului funcţionăresc de care are nevoie atât Comuna cât şi democraţia proletară, Marx ia ca termen de comparaţie pe salariaţii „oricărui alt patron“, adică o întreprindere capitalistă obişnuită cu „muncitori, supraveghetori şi contabili“.</p>', '<p><a id="p54"></a>La Marx nu există nici urmă de utopism în sensul ca el să inventeze „noua“ societate, ca aceasta să fie un produs al fanteziei sale. Nu, el studiază <i>naşterea</i> noii societăţi <span class="spt"><i>din</i></span> cea veche, formele de trecere de la cea veche la cea nouă ca pe un proces istoric-natural. El ia experienţa reală a mişcării proletare de masă, străduindu-se să tragă din ea învăţăminte practice. El „învaţă“ de la Comună, aşa cum toţi marii gânditori revoluţionari nu s-au temut să înveţe din experienţa marilor mişcări ale clasei asuprite, neluând niciodată faţă de ele o atitudine pedantă de „moralist“ (ca, de pildă, Plehanov: „nu trebuia să se pună mâna pe arme“, sau Ţereteli: „o clasă trebuie să se autolimiteze“).</p>', '<p><a id="p55"></a>Nu poate fi vorba de desfiinţarea dintr-o dată, pretutindeni, până la capăt a birocraţiei. Ar fi o utopie. Dar <i>să sfărâmi</i> dintr-o dată vechea maşină birocratică şi să începi să clădeşti imediat una nouă, care să permită desfiinţarea treptată a oricărui birocratism, aceasta <i>nu este</i> o utopie; aceasta este experienţa Comunei, este sarcina directă şi imediată a proletariatului revoluţionar.</p>', '<p><a id="p56"></a>Capitalismul simplifică funcţiile conducerii „de stat“, permite ca „şefia“ să fie înlăturată şi ca totul să fie redus la o organizare a proletarilor (ca clasă dominantă), care, în numele întregii societăţi, angajează „muncitori, supraveghetori, contabili“.</p>', '<p><a id="p57"></a>Noi nu suntem utopişti. Noi nu „visăm“ să ne lipsim <i>dintr-o dată</i> de orice conducere, de orice subordonare: aceste visuri anarhiste, bazate pe neînţelegerea sarcinilor dictaturii proletariatului, sunt absolut străine marxismului şi nu servesc în realitate decât la amânarea revoluţiei socialiste până în ziua în care oamenii se vor fi schimbat. Nu, noi vrem revoluţia socialistă cu oameni aşa cum sunt ei astăzi, care nu se vor putea dispensa de subordonare, de control, „de supraveghetori şi de contabili“.</p>', '<p><a id="p58"></a>Dar subordonarea trebuie să existe faţă de avangarda înarmată a tuturor celor ce muncesc şi sunt exploataţi, faţă de proletariat. Poate şi trebuie să fie începută de îndată, de la o zi la alta, înlocuirea „şefiei“ specifice a funcţionarilor de stat prin funcţii simple „de supraveghetori şi de contabili“, prin funcţii care sunt de pe acum întru totul accesibile nivelului de dezvoltare al orăşenilor în general şi care pot fi întru totul îndeplinite în schimbul unui „salariu de muncitor“.</p>', '<p><a id="p59"></a>Să organizăm marea producţie pornind de la ceea ce a fost deja creat de capitalism, s-o organizăm noi înşine, muncitorii, sprijinindu-ne pe experienţa noastră muncitorească, făurind disciplina cea mai severă, o disciplină de fier, susţinută de puterea de stat a muncitorilor înarmaţi, să reducem pe funcţionarii de stat la rolul de simpli executori ai însărcinărilor noastre, la rolul „de supraveghetori şi de contabili“ (bineînţeles, cu tot felul de tehnicieni de diferite specialităţi, de diferite categorii şi ranguri) răspunzători, revocabili, modest plătiţi — iată sarcina <i>noastră</i> proletară, iată cu ce putem şi trebuie <i>să începem</i> atunci când înfăptuim revoluţia proletară. Un asemenea început, care se bazează pe marea producţie, duce de la sine la „dispariţia“ treptată a oricărei birocraţii, la făurirea treptată a unei ordini — ordine fără ghilimele, ordine care să nu semene cu robia salariată —, a unei ordini în care funcţiile de supraveghere şi de contabilitate, din ce în ce mai simplificate, vor fi îndeplinite pe rând de toată lumea, vor deveni apoi o deprindere şi vor dispărea, în cele din urmă, ca funcţii <i>speciale</i> ale unei pături speciale de oameni.</p>', '<p><a id="p60"></a>Un social-democrat german spiritual din deceniul al 8-lea al secolului trecut a spus că <i>poşta</i> e un model de gospodărie socialistă. Acest lucru este foarte just. Poşta este acum o întreprindere organizată după tipul monopolului <i>capitalist</i> de stat. Imperialismul transformă treptat toate trusturile în organizaţii de acest tip. Deasupra oamenilor muncii „simpli“, copleşiţi de muncă şi flămânzi, se situează aici aceeaşi birocraţie burgheză. Dar mecanismul gospodăririi sociale e aici deja gata format. Să răsturnăm pe capitalişti, să zdrobim cu mâna de fier a muncitorilor înarmaţi împotrivirea acestor exploatatori, să sfărâmăm maşina birocratică a statului contemporan — şi vom avea în faţa noastră un mecanism înzestrat cu o tehnică superioară şi eliberat de „parazit“, un mecanism pe care înşişi muncitorii uniţi îl pot pune foarte bine în mişcare, angajând tehnicieni, supraveghetori, contabili, retribuind munca <i>tuturor</i> acestora, ca şi în general munca <i>tuturor</i> funcţionarilor „de stat“, printr-un salariu de muncitor. Iată sarcina concretă, practică, imediat realizabilă în ceea ce priveşte toate trusturile, sarcină care izbăveşte pe oamenii muncii de povara exploatării şi care ţine seama de experienţa practică deja începută (mai ales în domeniul construcţiei statului) de către Comună.</p>', '<p><a id="p61"></a><i>Întreaga</i> economie naţională organizată după chipul poştei, şi anume în aşa fel încât tehnicienii, supraveghetorii, contabilii, ca şi <i>toţi</i> cei ce deţin vreo funcţie publică să nu primească o leafă mai mare decât un „salariu de muncitor“, sub controlul şi conducerea proletariatului înarmat — iată ţelul nostru cel mai apropiat. Iată ce fel de stat, iată ce fel de bază economică a statului ne trebuie. Iată ce va rezulta din desfiinţarea parlamentarismului şi din menţinerea instituţiilor reprezentative, iată ce va izbăvi clasele de oameni ai muncii de prostituarea acestor instituţii de către burghezie.</p>', '<p>\xa0</p>', '<p class="mid" style="text-align: center;"><a id="p62"></a>4. Organizarea unităţii naţiunii</p>', '<blockquote><a id="p63"></a>„...În schiţa sumară a organizării naţionale, pe care Comuna n-a avut răgazul s-o elaboreze mai pe larg, se spune categoric că Comuna urmează... să fie forma politică chiar şi a celui mai mic sat“... Tot comunele urmau să aleagă şi „delegaţia naţională“ de la Paris.</blockquote>', '<blockquote><a id="p64"></a>„...Puţinele, dar foarte importantele funcţii care mai rămâneau guvernului central nu urmau să fie desfiinţate — afirmaţiile în acest sens constituiau un fals cu bună ştiinţă —, ci încredinţate unor funcţionari comunali, strict răspunzători...</blockquote>', '<blockquote><a id="p65"></a>...Unitatea naţiunii nu urma să fie distrusă, ci, dimpotrivă, să fie organizată pe baza orânduirii Comunei. Unitatea naţiunii avea să devină o realitate prin nimicirea puterii de stat, care pretindea că întruchipează această unitate, dar care voia să fie independentă de naţiune şi să se situeze deasupra ei, deşi nu era decât o excrescenţă parazitară pe corpul acesteia... Sarcina era de a amputa organele pur represive ale vechii puteri de stat, iar funcţiile legitime ale acestei puteri, care avea pretenţia că se situează deasupra societăţii, să-i fie luate şi trecute în mâna unor slujitori răspunzători ai societăţii“.</blockquote>', '<p><a id="p66"></a>În ce măsură n-au înţeles — adică, mai bine zis, n-au vrut să înţeleagă — oportuniştii social-democraţiei contemporane aceste consideraţii ale lui Marx o dovedeşte cum nu se poate mai bine cartea de faimă herostratică a renegatului Bernstein: „Premisele socialismului şi sarcinile social-democraţiei“. Referindu-se tocmai la cuvintele lui Marx citate mai sus, Bernstein scrie că acest program, „prin conţinutul său politic, prezintă în toate trăsăturile sale esenţiale cea mai mare asemănare cu federalismul lui Proudhon... Cu toate celelalte divergenţe existente între Marx şi «mic-burghezul» Proudhon (Bernstein pune cuvântul „mic-burghez“ în ghilimele, care ar trebui, după părerea lui, să exprime ironie), ideile lor sunt în această privinţă foarte apropiate“. De bună seamă, continuă Bernstein, însemnătatea municipalităţilor creşte, dar „mie mi se pare îndoielnic că prima sarcină a democraţiei ar consta într-o lichidare (textual Auflösung — desfiinţare, dizolvare) a statelor contemporane şi într-o deplină transformare (Umwandlung) a organizării lor, aşa cum şi-o reprezintă Marx şi Proudhon — constituirea adunării naţionale din delegaţii adunărilor provinciale sau regionale, care, la rândul lor, să fie alcătuite din delegaţi ai comunelor, astfel încât întreaga formă de până acum a reprezentanţelor naţionale să dispară cu desăvârşire“ (Bernstein, „Premisele“, p. 134 şi 136, ediţia germană din 1899).</p>', '<p><a id="p67"></a>E de-a dreptul monstruos să confunzi concepţiile lui Marx cu privire la „nimicirea puterii de stat parazitare“ cu federalismul lui Proudhon! Dar acest lucru nu este întâmplător, pentru că oportunistului nici prin gând nu-i trece că Marx are în vedere aici nu federalismul în opoziţie cu centralismul, ci sfărâmarea vechii maşini de stat burgheze, care există în toate ţările burgheze.</p>', '<p><a id="p68"></a>Oportunistului îi vine în minte numai ceea ce vede în jurul său, în mediul filistinismului mic-burghez şi al stagnării „reformiste“, adică numai „municipalităţile“! Cât priveşte revoluţia proletariatului, oportunistul s-a dezvăţat până să se şi gândească la aşa ceva.</p>', '<p><a id="p69"></a>E ridicol. Dar este semnificativ că, în ceea ce priveşte acest punct, Bernstein n-a fost combătut. Bernstein a fost combătut de mulţi — mai ales de Plehanov în literatura rusă, de Kautsky în cea europeană —, şi totuşi despre <i>această</i> denaturare a lui Marx de către Bernstein <i>nu</i> au vorbit nici unul, nici celălalt.</p>', '<p><a id="p70"></a>Oportunistul s-a dezvăţat într-atât să cugete în spirit revoluţionar şi să reflecteze asupra revoluţiei, încât el atribuie lui Marx ideea de „federalism“, confundându-l pe Marx cu Proudhon, întemeietorul anarhismului. Iar Kautsky şi Plehanov, care doresc să fie marxişti ortodocşi şi să apere învăţătura marxismului revoluţionar, trec sub tăcere acest lucru! Aici se află una din rădăcinile extremei vulgarizări a concepţiei despre deosebirea dintre marxism şi anarhism, vulgarizare proprie atât kautskiştilor cât şi oportuniştilor şi despre care vom mai avea prilejul să vorbim.</p>', '<p><a id="p71"></a>Nici urmă de federalism nu există în raţionamentele lui Marx asupra experienţei Comunei, citate mai sus. Marx are acelaşi punct de vedere ca şi Proudhon tocmai într-o chestiune pe care oportunistul Bernstein nu o vede. Marx e în dezacord cu Proudhon tocmai într-o chestiune în care Bernstein vede o asemănare între ei.</p>', '<p><a id="p72"></a>Marx are acelaşi punct de vedere ca şi Proudhon în sensul că amândoi sunt pentru „sfărâmarea“ maşinii de stat contemporane. Această asemănare a marxismului cu anarhismul (atât cu Proudhon cât şi cu Bakunin) nu vor s-o vadă nici oportuniştii, nici kautskiştii, deoarece ei s-au îndepărtat de la marxism în acest punct.</p>', '<p><a id="p73"></a>Marx e în dezacord şi cu Proudhon şi cu Bakunin tocmai în chestiunea federalismului (fără să mai vorbim de dictatura proletariatului). Federalismul rezultă în mod principial din concepţiile mic-burgheze ale anarhismului. Marx e centralist. Şi în raţionamentele lui pe care le-am citat nu există nici o abatere de la centralism. Numai nişte oameni îmbibaţi cu „credinţa superstiţioasă“ mic-burgheză în stat pot lua nimicirea maşinii burgheze drept nimicire a centralismului!</p>', '<p><a id="p74"></a>Şi, într-adevăr, dacă proletariatul şi ţărănimea săracă vor lua în mâinile lor puterea de stat, se vor organiza în mod absolut liber în comune şi <i>vor reuni</i> acţiunea tuturor comunelor pentru a lovi în capital, pentru a sfărâma împotrivirea capitaliştilor, pentru a trece căile ferate, fabricile, pământul etc. din mâinile proprietarilor privaţi în proprietatea <i>întregii</i> naţiuni, a întregii societăţi, oare acesta nu va fi centralism? nu va fi acesta oare cel mai consecvent centralism democratic? şi încă un centralism proletar?</p>', '<p><a id="p75"></a>Lui Bernstein nici nu-i poate trece prin cap că ar fi cu putinţă un centralism liber consimţit, unirea liber consimţită a comunelor în naţiune, contopirea liber consimţită a comunelor proletare în acţiunea de nimicire a dominaţiei burgheze şi a maşinii de stat burgheze. Lui Bernstein, ca şi oricărui filistin, centralismul îi apare ca ceva ce poate fi impus şi menţinut numai de sus, numai prin aparatul birocratic şi militar.</p>', '<p><a id="p76"></a>Prevăzând parcă posibilitatea denaturării concepţiilor sale, Marx subliniază dinadins că a învinui Comuna că ea ar fi vrut să nimicească unitatea naţiunii, să desfiinţeze puterea centrală, înseamnă a comite cu bună ştiinţă un fals. Marx a întrebuinţat dinadins expresia „a organiza unitatea naţiunii“ pentru a opune centralismul proletar, democratic, conştient centralismului burghez, militar şi birocratic.</p>', '<p><a id="p77"></a>Dar... mai rău decât orice surd e cel ce nu vrea să audă. Şi oportuniştii social-democraţiei contemporane tocmai că nici nu vor să audă de nimicirea puterii de stat, de amputarea parazitului.</p>', '<p>\xa0</p>', '<p class="mid" style="text-align: center;"><a id="p78"></a>5. Nimicirea statului parazit</p>', '<p><a id="p79"></a>Am citat deja cuvintele respective ale lui Marx, iar acum ne rămâne să le completăm.</p>', '<blockquote><a id="p80"></a>„...Este soarta obişnuită a noilor creaţii istorice — scria Marx — de a fi considerate în mod greşit drept similare unor forme mai vechi şi chiar perimate ale vieţii sociale, cu care noile instituţii seamănă în oarecare măsură. Aşa şi această nouă Comună, care zdrobeşte (bricht — sparge) puterea de stat contemporană, a fost privită ca o reînviere a comunelor medievale... drept o uniune de state mici (Montesquieu şi girondinii)..., drept o formă exagerată a vechii lupte împotriva centralizării excesive...</blockquote>', '<blockquote><a id="p81"></a>...Sistemul Comunei... ar fi redat organismului social toate forţele pe care până atunci le înghiţea excrescenţa parazitară numită «stat», care se hrăneşte pe socoteala societăţii, stânjenindu-i libertatea de mişcare. Chiar şi numai acest fapt ar fi fost suficient pentru a duce la renaşterea Franţei...</blockquote>', '<blockquote><a id="p82"></a>...Comuna ar fi pus pe producătorii rurali sub conducerea spirituală a capitalelor departamentelor, asigurându-le, prin muncitorii de la oraşe, reprezentanţi fireşti ai intereselor lor. Chiar şi numai existenţa Comunei implica, ca pe un lucru de la sine înţeles, autoadministrarea locală, dar de astă dată nu ca o contrapondere a puterii de stat, devenită acum de prisos“.</blockquote>', '<p><a id="p83"></a>„Nimicirea puterii de stat“, care a fost „o excrescenţă parazitară“, „amputarea“ ei, „distrugerea“ ei; „putere de stat devenită acum de prisos“ — iată ce expresii a folosit Marx atunci când vorbea despre stat, apreciind şi analizând experienţa Comunei.</p>', '<p><a id="p84"></a>Toate acestea au fost scrise acum aproape o jumătate de secol, iar astăzi, pentru a face să pătrundă în conştiinţa maselor largi marxismul nedenaturat, trebuie să fie întreprinse adevărate săpături arheologice. Concluziile trase din constatările făcute cu privire la ultima mare revoluţie pe care a trăit-o Marx au fost uitate tocmai atunci când se apropia perioada unor noi mari revoluţii ale proletariatului.</p>', '<blockquote><a id="p85"></a>„...Diversitatea interpretărilor cărora le-a dat naştere Comuna şi diversitatea intereselor care şi-au găsit expresia în ea dovedesc că ea constituia o formă politică elastică prin excelenţă, în timp ce toate vechile forme de guvernare aveau în esenţă un caracter asupritor. Adevăratul ei secret era acesta: ea era în esenţă <i>un guvern al clasei muncitoare</i>, rezultatul luptei clasei producătoare împotriva clasei acaparatoare, forma politică în sfârşit descoperită, în cadrul căreia putea fi înfăptuită eliberarea economică a muncii...</blockquote>', '<blockquote><a id="p86"></a>Fără această din urmă condiţie, Comuna ar fi fost o imposibilitate şi o amăgire...“</blockquote>', '<p><a id="p87"></a>Utopiştii s-au îndeletnicit cu „descoperirea“ formelor politice în cadrul cărora trebuia să aibă loc transformarea socialistă a societăţii. Anarhiştii au abandonat cu totul problema formelor politice. Oportuniştii social-democraţiei contemporane au acceptat formele politice burgheze ale statului democrat parlamentar ca o limită dincolo de care nu se poate trece, şi-au făcut cucuie pe frunte închinându-se în faţa acestei „icoane“ şi au declarat anarhism orice tendinţă de <i>a sfărâma</i> aceste forme.</p>', '<p><a id="p88"></a>Marx a dedus din toată istoria socialismului şi a luptei politice că statul va trebui să dispară, că forma de trecere spre dispariţia lui (trecerea de la stat la nestat) va fi „proletariatul organizat ca clasă dominantă“. Marx n-a purces însă la <i>descoperirea formelor</i> politice ale acestui viitor. El s-a mărginit să cerceteze atent istoria Franţei, s-o analizeze şi să tragă concluzia la care ducea anul 1851: lucrurile merg spre <i>distrugerea</i> maşinii de stat burgheze.</p>', '<p><a id="p89"></a>Şi, atunci când s-a dezlănţuit mişcarea revoluţionară de masă a proletariatului, cu tot eşecul acestei mişcări, cu toată durata ei scurtă şi cu toată slăbiciunea ei evidentă, Marx a început să studieze formele pe care această mişcare <i>le-a scos la iveală</i>.</p>', '<p><a id="p90"></a>Comuna — iată forma care a fost „în sfârşit descoperită“ de către revoluţia proletară, forma în cadrul căreia poate avea loc dezrobirea economică a muncii.</p>', '<p><a id="p91"></a>Comuna a fost prima încercare a revoluţiei proletare de <i>a sfărâma</i> maşina de stat burgheză şi forma politică „în sfârşit descoperită“ prin care poate şi trebuie <i>să fie înlocuit</i> ceea ce a fost sfărâmat.</p>', '<p><a id="p92"></a>Vom vedea în expunerea care urmează că revoluţiile ruse din 1905 şi 1917 continuă, în alte împrejurări şi în alte condiţii, opera Comunei, confirmând geniala analiză istorică făcută de Marx.\r\n</p>'],
'idChr': '3.06.05text',
'title': 'Capitolul al III-lea. Statul şi revoluţia. Experienţa comunei din Paris din 1871. Analiza lui Marx',
'info': 'Statul şi revoluţia (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>Capitolul al IV-lea.<br/>Continuare.<br/>Lămuririle suplimentare ale lui Engels</h6>', '<p><a id="p1"></a>Marx a expus esenţialul în problema însemnătăţii experienţei Comunei. Engels a revenit în repetate rânduri asupra acestei teme, lămurind analiza şi concluziile lui Marx, tratând uneori cu atâta claritate şi forţă alte laturi ale problemei, încât trebuie să ne oprim în mod special asupra acestor lămuriri.</p>', '<p>\xa0</p>', '<p class="mid" style="text-align: center;"><a id="p2"></a>1. „Problema locuinţelor“</p>', '<p><a id="p3"></a>În lucrarea sa consacrată problemei locuinţelor (1872), Engels ţine deja seama de experienţa Comunei, oprindu-se de câteva ori asupra sarcinilor revoluţiei în ceea ce priveşte statul. Este interesant faptul că, în legătură cu această temă concretă, sunt scoase la iveală în mod plastic, pe de o parte, trăsăturile de asemănare dintre statul proletar şi statul actual, trăsături care îndreptăţesc să se vorbească în ambele cazuri despre stat, şi, pe de altă parte, trăsăturile de deosebire sau trecerea la desfiinţarea statului.</p>', '<blockquote><a id="p4"></a>„Cum trebuie rezolvată problema locuinţelor? În societatea modernă ea se rezolvă la fel ca oricare altă problemă socială: prin echilibrarea economică treptată a cererii şi ofertei, soluţie care generează ea însăşi în permanenţă problema şi care, deci, nu este o soluţie. Modul în care revoluţia socială va rezolva această problemă va depinde nu numai de împrejurările respective, ci şi de probleme mult mai complexe, printre care una dintre cele mai importante este desfiinţarea opoziţiei dintre oraş şi sat. Întrucât noi nu ne ocupăm de elaborarea unor sisteme utopice de organizare a viitoarei societăţi, ar fi mai mult decât inutil să ne oprim asupra acestui lucru. Un fapt este cert: în marile oraşe există încă de pe acum destule case de locuit pentru ca, prin folosirea lor raţională, să se poată rezolva imediat adevărata <i>«lipsă</i> de locuinţe». Acest lucru va fi posibil, fireşte, numai dacă actualii proprietari vor fi expropriaţi, iar în casele respective vor fi mutaţi muncitorii fără locuinţă sau cei care stau în locuinţe absolut neîncăpătoare. De îndată ce proletariatul va cuceri puterea politică, o asemenea măsură, dictată de interesele binelui obştesc, va fi tot atât de uşor de înfăptuit ca oricare altă expropriere sau încartiruire efectuată de către statul modern“ (p. 22, ediţia germană din 1887).</blockquote>', '<p><a id="p5"></a>Aici nu se examinează schimbarea formei puterii de stat, ci numai conţinutul activităţii ei. Exproprieri şi rechiziţionări de locuinţe au loc şi în baza dispoziţiftor statului actual. Din punctul de vedere formal al problemei, statul proletar „va dispune“ şi el să fie rechiziţionate locuinţe şi expropriate case. Este însă limpede că vechiul aparat executiv, birocraţia legată de burghezie, ar fi pur şi simplu incapabil să traducă în viaţă dispoziţiile statului proletar.</p>', '<blockquote><a id="p6"></a>„...Trebuie să constatăm că «luarea efectivă în stăpânire» a tuturor uneltelor de muncă, a întregii industrii de către poporul muncitor este tocmai opusul «răscumpărării» proudhoniste. În acest din urmă caz, fiecare muncitor în parte devine proprietarul locuinţei, al gospodăriei ţărăneşti, al uneltei de muncă; în primul caz, «poporul muncitor» rămâne proprietar colectiv al caselor, fabricilor şi uneltelor de muncă, şi este greu de presupus că, cel puţin în perioada de trecere, uzufructul lor va fi lăsat unor persoane sau societăţi fără o rambursare a cheltuielilor. Întocmai cum desfiinţarea proprietăţii funciare nu înseamnă desfiinţarea rentei funciare, ci trecerea ei, fie chiar şi într-o formă modificată, în mâinile societăţii. Aşadar, luarea efectivă în stăpânire a tuturor uneltelor de muncă de către poporul muncitor nu exclude nicidecum menţinerea sistemului de închiriere“ (p. 68).</blockquote>', '<p><a id="p7"></a>Problema atinsă în cele expuse mai sus, şi anume problema temeiurilor economice ale dispariţiei treptate a statului, o vom cerceta în capitolul următor. Engels se exprimă extrem de prudent, spunând că „este greu de presupus că“ statul proletar va lăsa „cel puţin în perioada de trecere“ să se împartă locuinţe fără plată. Faptul că locuinţele care aparţin întregului popor vor fi închiriate cu plată diferitelor familii presupune atât încasarea acestei plăţi, cât şi un anumit control şi o anumită reglementare a repartizării locuinţelor. Toate acestea cer o anumită formă de stat, dar nicidecum un aparat militar şi birocratic special, cu o situaţie specială privilegiată pentru deţinătorii de funcţii publice. Cât priveşte trecerea la situaţia când locuinţele vor putea fi date fără plată, aceasta este legată de „dispariţia“ deplină a statului.</p>', '<p><a id="p8"></a>Vorbind de trecerea blanquiştilor, după Comună şi sub înrâurirea experienţei acesteia, pe poziţia principială a marxismului, Engels formulează în treacăt această poziţie astfel:</p>', '<blockquote><a id="p9"></a>„...Necesitatea activităţii politice a proletariatului şi a dictaturii lui ca formă de trecere la desfiinţarea claselor şi, o dată cu acestea, a statului...“ (p. 55).</blockquote>', '<p><a id="p10"></a>Unii amatori de critică bucherească sau „distrugători ai marxismului“ din lagărul burghez vor găsi, poate, că e o contradicţie între această <i>admitere</i> a „desfiinţării statului“ şi combaterea acestei formule ca fiind anarhistă în pasajul citat din „Anti-Dühring“. N-ar fi de mirare dacă oportuniştii l-ar include şi pe Engels printre „anarhişti“, căci astăzi în rândurile social-şoviniştilor devine tot mai răspândit obiceiul de a aduce internaţionaliştilor acuzaţia de anarhism.</p>', '<p><a id="p11"></a>Marxismul ne-a învăţat întotdeauna că o dată cu desfiinţarea claselor va fi desfiinţat şi statul. În cunoscutul pasaj din „Anti-Dühring“ cu privire la „dispariţia treptată a statului“ se aduc învinuiri anarhiştilor nu pur şi simplu pentru că susţin desfiinţarea statului, ci pentru că propovăduiesc că ar fi cu putinţă desfiinţarea statului „de azi pe mâine“.</p>', '<p><a id="p12"></a>Dat fiind că doctrina „social-democrată“, care domină în prezent, denaturează cu desăvârşire atitudinea marxismului faţă de anarhism în problema desfiinţării statului, va fi deosebit de util să amintim o polemică pe care au purtat-o Marx şi Engels cu anarhiştii.</p>', '<p>\xa0</p>', '<p class="mid" style="text-align: center;"><a id="p13"></a>2. Polemica cu anarhiştii</p>', '<p><a id="p14"></a>Această polemică a avut loc în 1873. Marx şi Engels au publicat într-un almanah socialist italian articole îndreptate împotriva proudhoniştilor, „autonomiştilor“ sau „antiautoritariştilor“; aceste articole au apărut în traducere germană abia în 1913, în „Neue Zeit“. <a href="javascript:void(0);" id="n207">[207]</a></p>', '<blockquote><a id="p15"></a>„...Dacă lupta politică a clasei muncitoare ia forme revoluţionare — a scris Marx bătându-şi joc de anarhişti şi de negarea de către aceştia a politicii —, dacă în locul dictaturii burgheziei muncitorii instaurează dictatura lor revoluţionară, ei săvârşesc oribila crimă de a profana principiile, deoarece, pentru a-şi satisface jalnicele şi vulgarele nevoi zilnice, pentru a înfrânge rezistenţa burgheziei, muncitorii dau statului o formă revoluţionară trecătoare în loc să depună armele şi să desfiinţeze statul...“ („Neue Zeit“, 1913—1914, anul 32, vol. I, p. 40).</blockquote>', '<p><a id="p16"></a>Iată împotriva cărui fel de „desfiinţare“ a statului s-a ridicat exclusiv Marx, combătându-i pe anarhişti! El n-a fost nicidecum împotriva faptului că statul va dispărea o dată cu dispariţia claselor sau că va fi desfiinţat o dată cu desfiinţarea lor, ci împotriva faptului ca muncitorii să renunţe la folosirea armelor, la violenţa organizată, <i>adică la statul</i> care trebuie să servească scopului: „înfrângerea rezistenţei burgheziei“.</p>', '<p><a id="p17"></a>Marx subliniază într-adins — pentru ca adevăratul sens al luptei sale împotriva anarhismului să nu fie denaturat — „forma revoluţionară şi <i>trecătoare“</i> a statului necesar proletariatului. Proletariatul are nevoie de stat numai în mod vremelnic. Noi nu suntem nicidecum în divergenţă cu anarhiştii în problema desfiinţării statului ca <i>scop</i>. Noi afirmăm că pentru atingerea acestui scop e necesară folosirea vremelnică a instrumentelor, mijloacelor şi metodelor puterii de stat <i>împotriva</i> exploatatorilor, după cum pentru desfiinţarea claselor e necesară dictatura vremelnică a clasei asuprite. Marx alege cel mai categoric şi mai limpede mod de a pune problema împotriva anarhiştilor: doborând jugul capitaliştilor, muncitorii trebuie „să depună armele“ sau trebuie să le folosească împotriva capitaliştilor pentru a înfrânge împotrivirea acestora? Şi ce este folosirea sistematică a armelor de către o clasă împotriva altei clase dacă nu o „formă trecătoare“ a statului?</p>', '<p><a id="p18"></a>Să se întrebe fiecare social-democrat: <i>aşa</i> a pus el problema statului în polemica cu anarhiştii? <i>aşa</i> a pus această problemă imensa majoritate a partidelor socialiste oficiale din Internaţionala a II-a?</p>', '<p><a id="p19"></a>Aceleaşi idei, Engels le expune într-un mod şi mai amănunţit, şi mai popular. El ridiculizează înainte de toate caracterul confuz al ideilor proudhoniştilor, care se intitulau „antiautoritarişti“, adică negau orice autoritate, orice subordonare, orice putere publică. Luaţi o fabrică, luaţi căile ferate, luaţi un vas care se află în largul mării, spune Engels; nu e oare limpede că fără o anumită subordonare, deci fără o anumită autoritate sau putere, e imposibilă funcţionarea vreunuia din aceste stabilimente tehnice complexe, bazate pe folosirea maşinilor şi pe colaborarea sistematică a numeroase persoane?</p>', '<blockquote><a id="p20"></a>„...Ori de câte ori — scrie Engels — expun asemenea argumente celor mai înverşunaţi antiautoritarişti, ei nu pot răspunde decât: «Da! Este adevărat, dar aici nu este vorba de autoritatea cu care învestim pe delegaţii noştri, <i>ci de o însărcinare!»</i>. Aceşti domni îşi închipuie că au schimbat obiectul schimbând denumirea lui...“</blockquote>', '<p><a id="p21"></a>După ce Engels arată astfel că autoritatea şi autonomia sunt noţiuni relative, că domeniul aplicării lor se schimbă o dată cu diferitele faze ale dezvoltării sociale, că ar fi absurd ca ele să fie luate ca ceva absolut, după ce adaugă că domeniul de folosire a maşinilor şi a marii producţii se lărgeşte mereu, el trece de la consideraţiile generale asupra autorităţii la problema statului.</p>', '<blockquote><a id="p22"></a>„...Dacă autonomiştii — scrie el — s-ar mulţumi să spună că organizarea socială a viitorului va restrânge autoritatea numai în cadrul acelor limite în care condiţiile producţiei ar face-o inevitabilă, s-ar mai putea ajunge la o înţelegere cu ei; ei sunt însă orbi în faţa tuturor realităţilor care fac necesară autoritatea şi obiectează numai împotriva cuvântului ca atare.</blockquote>', '<blockquote><a id="p23"></a>De ce nu se mulţumesc antiautoritariştii să vocifereze împotriva autorităţii politice, împotriva statului? Toţi socialiştii sunt de acord că statul politic, şi o dată cu el autoritatea politică, vor dispărea ca urmare a viitoarei revoluţii sociale; aceasta înseamnă că funcţiile publice îşi vor pierde caracterul politic şi se vor transforma în simple funcţii administrative, care apără interesele sociale. Dar antiautoritariştii cer ca statul politic să fie desfiinţat dintr-o dată, încă înainte de a fi desfiinţate condiţiile sociale care l-au generat. Ei cer ca primul act al revoluţiei sociale să fie desfiinţarea autorităţii.</blockquote>', '<blockquote><a id="p24"></a>Au văzut oare vreodată aceşti domni o revoluţie? O revoluţie este, fără îndoială, lucrul cel mai autoritar posibil. Revoluţia este actul prin care o parte din populaţie impune voinţa ei celeilalte părţi cu ajutorul puştilor, baionetelor şi tunurilor, deci cu ajutorul celor mai autoritare mijloace; iar dacă partidul victorios nu vrea ca lupta lui să fi fost zadarnică, trebuie să-şi menţină dominaţia prin frica pe care armele sale o inspiră reacţionarilor. S-ar fi menţinut Comuna din Paris măcar o singură zi dacă ea nu ar fi recurs împotriva burgheziei la această autoritate a poporului înarmat? N-ar trebui oare, dimpotrivă, să i se reproşeze Comunei că nu a recurs în suficientă măsură la această autoritate? Aşadar, una din două: ori antiautoritariştii nu ştiu ce spun, şi în acest caz seamănă doar confuzie, ori ştiu ce spun, şi în acest caz trădează mişcarea proletariatului. Şi într-un caz şi în celălalt ei slujesc reacţiunea“ (p. 39).</blockquote>', '<p><a id="p25"></a>În acest raţionament sunt atinse problemele care trebuie să fie cercetate în legătură cu tema corelaţiei dintre politic şi economic în procesul dispariţiei treptate a statului (acestei teme îi este consacrat capitolul următor). Aceste probleme sunt: problema transformării funcţiilor sociale din funcţii politice în simple funcţii administrative şi problema „statului politic“. Această din urmă expresie, care poate în mod special să dea loc la nedumeriri, se referă la procesul dispariţiei treptate a statului: în procesul dispariţiei sale treptate, statul poate fi numit, pe o anumită treaptă a acestei dispariţii treptate, stat nepolitic.</p>', '<p><a id="p26"></a>Cea mai remarcabilă parte a acestui raţionament al lui Engels este iarăşi modul în care este pusă problema împotriva anarhiştilor. Social-democraţii, care doresc să se considere discipoli ai lui Engels, au polemizat de la 1873 încoace de milioane de ori cu anarhiştii, dar <span class="spt"><i>nu</i></span> au polemizat de loc în felul în care pot şi trebuie să polemizeze marxiştii. Concepţia anarhistă asupra desfiinţării statului e confuză şi <i>nerevoluţionară</i> — iată cum a pus Engels problema. Ceea ce nu vor anarhiştii să vadă e tocmai revoluţia în procesul ei de apariţie şi de dezvoltare, în lumina sarcinilor ei specifice cu privire la violenţă, la autoritate, la putere, la stat.</p>', '<p><a id="p27"></a>Social-democraţii de astăzi au redus critica curentă a anarhismului la o pură banalitate mic-burgheză: „noi — zic ei — admitem statul, pe când anarhiştii nu!“ Se înţelege că o astfel de banalitate nu poate să nu inspire repulsie muncitorilor care gândesc cât de cât şi care sunt revoluţionari. Engels spune altceva: el subliniază că toţi socialiştii admit dispariţia statului ca o urmare a revoluţiei socialiste. El pune apoi în mod concret problema revoluţiei, tocmai problema pe care, din oportunism, social-democraţii o ocolesc de obicei, lăsând, ca să zicem aşa, „elaborarea“ ei exclusiv în seama anarhiştilor. Şi, punând această problemă, Engels ia taurul de coarne: oare n-ar fi trebuit Comuna să se servească <i>mai mult</i> de puterea <i>revoluţionară a statului</i>, adică a proletariatului înarmat, organizat ca clasă dominantă?</p>', '<p><a id="p28"></a>De obicei, social-democraţia oficială dominantă caută să se descotorosească de problema sarcinilor concrete ale proletariatului în revoluţie fie, pur şi simplu, prin ironii filistine, fie, în cazul cel mai bun, prin fraza evazivă şi sofistică: „vom vedea noi atunci“. Şi anarhiştii au căpătat dreptul să spună că o asemenea social-democraţie trădează sarcina ce-i incumbă de a educa pe muncitori în spirit revoluţionar. Engels foloseşte experienţa ultimei revoluţii proletare tocmai pentru a studia în modul cel mai concret ce şi cum trebuie să facă proletariatul atât în ceea ce priveşte băncile, cât şi în ceea ce priveşte statul.</p>', '<p>\xa0</p>', '<p class="mid" style="text-align: center;"><a id="p29"></a>3. Scrisoarea către Bebel</p>', '<p><a id="p30"></a>Unul din raţionamentele cele mai remarcabile, dacă nu chiar cel mai remarcabil, din operele lui Marx şi Engels cu privire la problema statului e cuprins în următorul pasaj din scrisoarea lui Engels către Bebel din 18—28 martie 1875. Această scrisoare, în paranteză fie zis, a fost, după câte ştim, publicată pentru prima oară de Bebel în volumul al doilea al memoriilor sale („Din viaţa mea“), apărut în 1911, adică la 36 de ani după ce a fost scrisă şi expediată.</p>', '<p><a id="p31"></a>Engels, criticând acelaşi proiect al Programului de la Gotha pe care-l critică şi Marx în vestita scrisoare către Bracke şi referindu-se îndeosebi la problema statului, i-a scris lui Bebel următoarele:</p>', '<blockquote><a id="p32"></a>„...Statul popular liber s-a transformat în stat liber. În accepţia gramaticală a acestor cuvinte, stat liber înseamnă un stat care este liber faţă de cetăţenii săi, prin urmare un stat cu o formă de guvernământ despotică. Ar trebui să fie lăsată la o parte toată flecăreala despre stat, mai ales de la Comună încoace, care nu a mai fost un stat în adevăratul înţeles al cuvântului. Destul ne-au scos ochii anarhiştii cu «statul popular», deşi încă în lucrarea lui Marx împotriva lui Proudhon şi apoi în «Manifestul Comunist» se spune de-a dreptul, că, o dată cu instaurarea orânduirii sociale socialiste, statul se dizolvă de la sine (sich auflöst) şi dispare. Întrucât statul nu este decât o instituţie trecătoare, folosită în luptă, în revoluţie, pentru a-i reprima prin violenţă pe adversari, este o curată absurditate să se vorbească despre statul popular liber: atâta timp cât proletariatul mai <i>are nevoie</i> de stat, el are nevoie de acesta nu în interesul libertăţii, ci în vederea reprimării adversarilor săi, şi de îndată ce va putea fi vorba de libertate, statul ca atare va înceta să mai existe. Noi am propune deci ca în loc de <i>stat</i> să se spună peste tot «comunitate» (Gemeinwesen), minunat cuvânt german vechi care corespunde cuvântului francez «commune»“ (p. 321—322 a originalului german).</blockquote>', '<p><a id="p33"></a>Trebuie să se aibă în vedere că această scrisoare se referă la programul de partid pe care l-a criticat Marx într-o scrisoare scrisă doar cu câteva săptămâni mai târziu (scrisoarea lui Marx din 5 mai 1875) şi că Engels locuia atunci la Londra împreună cu Marx. De aceea, folosind în ultima frază cuvântul „noi“, Engels propune, fără îndoială, în numele său şi al lui Marx, conducătorului partidului muncitoresc german, <i>să scoată din program</i> cuvântul „stat“ şi să-l înlocuiască prin cuvântul <i>„comunitate“</i>.</p>', '<p><a id="p34"></a>Dacă liderilor „marxismului“ de astăzi, falsificat pentru uzul comod al oportuniştilor, li s-ar propune o astfel de îndreptare a programului, ei ar ţipa, desigur, că asta înseamnă „anarhism“!</p>', '<p><a id="p35"></a>N-au decât să ţipe. Burghezia îi va lăuda pentru aceasta.</p>', '<p><a id="p36"></a>Noi însă ne vom continua opera noastră. Cu prilejul revizuirii programului partidului nostru, va trebui să ţinem neapărat seama de sfatul lui Engels şi al lui Marx pentru a fi mai aproape de adevăr, pentru a restabili marxismul, curăţindu-l de denaturări, pentru a îndruma mai just lupta clasei muncitoare pentru eliberarea ei. Printre bolşevici nu se vor găsi, desigur, oameni care să nu fie de acord cu sfatul lui Engels şi Marx. Greutatea va consta, cred, numai în alegerea termenului. În limba germană există două cuvinte pentru noţiunea de „comunitate“, dintre care Engels a ales pe acela care <i>nu</i> înseamnă o comunitate luată aparte, ci totalitatea lor, sistemul comunităţilor. În limba rusă <i>nu</i> există un astfel de cuvânt, şi va trebui, poate, să fie ales cuvântul francez „commune“, deşi şi acesta îşi are inconvenientele lui.</p>', '<p><a id="p37"></a>„Comuna nu a mai fost un stat în adevăratul înţeles al cuvântului“ — iată o afirmaţie a lui Engels extrem de importantă din punct de vedere teoretic. După cele expuse mai sus, această afirmaţie e cât se poate de limpede. Comuna <i>înceta</i> de a mai fi stat în măsura în care ea avea de reprimat nu majoritatea populaţiei, ci minoritatea ei (exploatatorii); ea sfărâmase maşina de stat burgheză; în locul unei puteri represive <i>speciale</i> intrase în scenă însăşi populaţia. Toate acestea au fost abateri de la ceea ce este statul în adevăratul înţeles al cuvântului. Şi dacă Comuna s-ar fi statornicit, urmele statului ar fi „dispărut treptat“ de la sine şi ea n-ar fi avut nevoie „să desfiinţeze“ instituţiile lui: acestea ar fi încetat să funcţioneze pe măsură ce ar fi devenit inutile.</p>', '<p><a id="p38"></a>„Anarhiştii ne scot ochii cu «statul popular»“; spunând acest lucru, Engels are în vedere în primul rând pe Bakunin şi atacurile lui împotriva social-democraţilor germani. Engels admite justeţea acestor atacuri <i>în măsura în care</i> „statul popular“ este şi el o absurditate şi o abatere de la socialism, ca şi „statul popular liber“. Engels se străduieşte să aducă lupta social-democraţilor germani împotriva anarhiştilor pe un făgaş just din punct de vedere principial, s-o cureţe de prejudecăţile oportuniste cu privire la „stat“. Dar, vai! Scrisoarea lui Engels a fost ţinută sub obroc timp de 36 de ani. Vom vedea mai jos că şi după publicarea acestei scrisori Kautsky repetă cu încăpăţânare, în fond, aceleaşi greşeli împotriva cărora ne-a pus în gardă Engels.</p>', '<p><a id="p39"></a>Bebel i-a răspuns lui Engels prin scrisoarea sa din 21 septembrie 1875, în care scria, între altele, că este „întru totul de acord“ cu observaţiile lui Engels asupra proiectului de program şi că i-a reproşat lui Liebknecht faptul de a fi făcut concesii (p. 334, ediţia germană a memoriilor lui Bebel, vol. II). Dar dacă luăm broşura lui Bebel „Ţelurile noastre“, întâlnim în ea raţionamente cu totul greşite asupra statului.</p>', '<blockquote><a id="p40"></a>„Statul trebuie să fie transformat dintr-un stat bazat pe <i>dominaţia de clasă</i> într-un <i>stat popular“</i> („Unsere Ziele“, 1886, p. 14).</blockquote>', '<p><a id="p41"></a>Aşa scrie în ediţia <i>a 9-a</i> (a noua!) a broşurii lui Bebel! Nu e de mirare că raţionamentele oportuniste cu privire la stat, atât de insistent repetate, au pătruns adânc în rândurile social-democraţiei germane, mai ales în condiţiile în care lămuririle revoluţionare ale lui Engels erau ţinute sub obroc, iar toate condiţiile de viaţă „dezvăţau“ pentru multă vreme de revoluţie.</p>', '<p>\xa0</p>', '<p class="mid" style="text-align: center;"><a id="p42"></a>4. Critica proiectului de Program de la Erfurt</p>', '<p><a id="p43"></a>Critica proiectului de Program de la Erfurt, trimisă de către Engels lui Kautsky la 29 iunie 1891 şi publicată abia după zece ani în „Neue Zeit“, nu poate fi ocolită atunci când se analizează învăţătura marxistă despre stat, deoarece ea e consacrată, în primul rând, tocmai criticii concepţiilor <i>oportuniste</i> ale social-democraţiei în problemele structurii <i>statului</i>.</p>', '<p><a id="p44"></a>Remarcăm în treacăt că Engels dă şi în problemele economice o indicaţie extrem de preţioasă, care arată cu câtă atenţie şi cu câtă profunzime urmărea el tocmai schimbările pe care le suferea capitalismul contemporan, şi cum a ştiut el să anticipeze într-o anumită măsură problemele epocii noastre, ale epocii imperialiste. Iată această indicaţie: cu privire la cuvintele „lipsă de plan“ (Planlosigkeit), întrebuinţate în proiectul de Progam pentru caracterizarea capitalismului, Engels scrie:</p>', '<blockquote><a id="p45"></a>„...Dacă trecem de la societăţile pe acţiuni la trusturi, care îşi subordonează şi monopolizează ramuri întregi ale industriei, apoi aici încetează nu numai producţia privată, ci şi lipsa de plan“ („Nene Zeit“, anul 26, vol. 1, 1901—1902, p. 8).</blockquote>', '<p><a id="p46"></a>Avem aici elementul cel mai esenţial în aprecierea teoretică a capitalismului contemporan, adică a imperialismului, şi anume transformarea capitalismului în <i>capitalism</i> monopolist. Penultimul cuvânt trebuie subliniat, deoarece cea mai răspândită greşeală este afirmaţia burghezo-reformistă potrivit căreia capitalismul monopolist sau monopolist de stat <i>nu mai</i> este capitalism, că poate fi denumit „socialism de stat“, ş.a.m.d. Desigur, trusturile n-au oferit, nu oferă nici acum şi nu pot oferi o planificare deplină. Dar, deşi în ele există planificare, deşi magnaţii capitalului calculează dinainte volumul producţiei pe scară naţională sau chiar internaţională, deşi ei reglementează producţia după un plan, rămânem totuşi în cadrul <i>capitalismului</i>, ce-i drept într-un stadiu nou al lui, dar indiscutabil în cadrul capitalismului. „Apropierea“ dintre un <i>asemenea</i> capitalism şi socialism trebuie să constituie pentru adevăraţii reprezentanţi ai proletariatului un argument în favoarea apropierii, uşurinţei, posibilităţii de înfăptuire, iminenţei revoluţiei socialiste, şi nicidecum un argument în favoarea unei atitudini îngăduitoare faţă de negarea acestei revoluţii şi faţă de prezentarea în culori trandafirii a capitalismului, lucru cu care se îndeletnicesc toţi reformiştii.</p>', '<p><a id="p47"></a>Dar să ne întoarcem la problema statului. În citatul de mai sus Engels dă trei feluri de indicaţii extrem de preţioase: în primul rând, în problema republicii; în al doilea rând, cu privire la legătura dintre problema naţională şi structura statului; în al treilea rând, cu privire la autoadministrarea locală.</p>', '<p><a id="p48"></a>În ceea ce priveşte republica, Engels a făcut din această problemă punctul central al criticii făcute de el proiectului de Program de la Erfurt. Şi dacă ne amintim de importanţa pe care a căpătat-o Programul de la Erfurt în întreaga social-democraţie internaţională, de faptul că el a devenit un model pentru întreaga Internaţională a II-a, se poate afirma fără exagerare că Engels critică în acest caz oportunismul întregii Internaţionale a II-a.</p>', '<blockquote><a id="p49"></a>„Revendicările politice ale proiectului — scrie Engels — au o mare lipsă. Tocmai ceea ce trebuia spus <i>nu figurează acolo“</i> (subliniat de Engels).</blockquote>', '<p><a id="p50"></a>Şi el arată mai departe că constituţia germană este de fapt o copie fidelă a constituţiei profund reacţionare din 1850, că Reichstagul este, precum s-a exprimat Wilhelm Liebknecht, doar o „frunză de viţă a absolutismului“, că a voi să înfăptuieşti „transformarea tuturor uneltelor de muncă în proprietate obştească“, în baza unei constituţii care a consfinţit existenţa micilor state şi a uniunii micilor state germane, constituie „o absurditate evidentă“.</p>', '<blockquote><a id="p51"></a>„E primejdios să abordezi această temă“ — adaugă Engels, care ştia foarte bine că în Germania revendicarea republicii nu putea figura în mod legal în program. Dar Engels nu se împacă pur şi simplu cu acest considerent evident, cu care se mulţumeşte „toată lumea“. Engels continuă: „Şi totuşi, într-un fel sau altul, ea trebuie atacată. Acest lucru este cu atât mai necesar acum, când oportunismul pătrunde tot mai mult (einreissende) într-o mare parte a presei social-democrate. De teama unei reintroduceri a legii împotriva socialiştilor <a href="javascript:void(0);" id="n208">[208]</a> sau amintindu-şi unele declaraţii premature făcute atunci când această lege era în vigoare, se pretinde acum ca partidul să considere actuala ordine legală din Germania ca fiind suficientă pentru a putea realiza pe cale paşnică toate revendicările sale...“</blockquote>', '<p><a id="p52"></a>Faptul că social-democraţii germani au adoptat această atitudine de teama reintroducerii legii excepţionale, acest fapt esenţial este pus de Engels pe primul plan şi denumit fără înconjur oportunism; el declară că, tocmai datorită faptului că în Germania lipsesc şi republica, şi libertatea, visurile referitoare la calea „paşnică“ sunt cu totul absurde. Engels e destul de prudent pentru a nu-şi lega mâinile. El admite că în ţările cu regim republican sau cu o foarte largă libertate „ne putem închipui“ (numai „închipui“!) o dezvoltare paşnică spre socialism;</p>', '<blockquote><a id="p53"></a>„...a proclama însă aşa ceva în Germania — repetă el —, şi încă fără ca aceasta să fie necesar, în Germania, unde guvernul e aproape atotputernic, iar Reichstagul şi toate celelalte instituţii reprezentative sunt lipsite de o putere reală, înseamnă să smulgi absolutismului frunza de viţă, acoperindu-i goliciunea cu tine însuţi...“.</blockquote>', '<p><a id="p54"></a>Majoritatea covârşitoare a conducătorilor oficiali ai Partidului social-democrat german, care a pus „în sertar“ aceste indicaţii, au dovedit în realitate că ei acoperă absolutismul.</p>', '<blockquote><a id="p55"></a>„... O asemenea politică nu poate decât să ducă, în cele din urmă, partidul pe un drum greşit. Pe primul plan sunt împinse probleme politice generale, abstracte, fiind astfel disimulate problemele concrete imediate, care la primele evenimente mari, la prima criză politică se pun de la sine la ordinea zilei. De aici nu poate rezulta nimic altceva decât că în momentul hotărâtor partidul se va pomeni deodată dezorientat, că în partid va domni confuzia şi lipsa de unitate în problemele hotărâtoare, fiindcă aceste probleme n-au fost niciodată discutate...</blockquote>', '<blockquote><a id="p56"></a>Această uitare a considerentelor esenţiale, fundamentale, de dragul intereselor de moment ale zilei, această goană după succese de moment şi luptă pentru dobândirea lor fără a se ţine seama de urmări, această sacrificare a viitorului mişcării de dragul prezentului ei pot să aibă la bază motive «cinstite». Dar asta este şi rămâne oportunism, iar oportunismul «cinstit» e poate cel mai primejdios....</blockquote>', '<blockquote><a id="p57"></a>Un lucru este neîndoielnic: partidul nostru şi clasa muncitoare pot ajunge la putere numai în cadrul unei forme politice cum e republica democratică. Aceasta din urmă este chiar forma specifică a dictaturii proletariatului, după cum a demonstrat-o marea revoluţie franceză...“</blockquote>', '<p><a id="p58"></a>Engels repetă aici într-o formă deosebit de pregnantă ideea fundamentală care străbate ca un fir roşu toate operele lui Marx, şi anume că republica democratică este treapta cea mai apropiată spre dictatura proletariatului. Deoarece o asemenea republică, deşi nu înlătură câtuşi de puţin dominaţia capitalului şi, prin urmare, nici asuprirea maselor şi nici lupta de clasă, duce inevitabil la o asemenea lărgire, dezvoltare, dezvăluire şi ascuţire a acestei lupte, încât, îndată ce se iveşte posibilitatea satisfacerii intereselor fundamentale ale maselor asuprite, această posibilitate se realizează inevitabil şi exclusiv în cadrul dictaturii proletariatului, în cadrul conducerii acestor mase de către proletariat. Pentru întreaga Internaţională a II-a acestea sunt tot „cuvintele uitate“ ale marxismului, şi uitarea lor a fost scoasă la iveală în mod deosebit de evident de istoria partidului menşevic în primele şase luni ale revoluţiei ruse din 1917.</p>', '<p><a id="p59"></a>Cu privire la problema republicii federative în legătură cu compoziţia naţională a populaţiei, Engels a scris:</p>', '<blockquote><a id="p60"></a>„Ce urmează să ia locul Germaniei de azi?“ (cu constituţia ei monarhică reacţionară şi cu împărţirea ei, tot atât de reacţionară, în state mici, împărţire care eternizează „specificul prusac“ în loc să le dizolve într-o Germanie ca un tot întreg). „După părerea mea, proletariatul poate folosi numai forma republicii unice şi indivizibile. Republica federativă mai este şi astăzi, în linii mari, o necesitate pe teritoriul imens al Statelor Unite, deşi în ţinuturile lor răsăritene ea a şi devenit o piedică. Ea ar reprezenta un pas înainte în Anglia, unde pe cele două insule trăiesc patru naţiuni şi unde, deşi există un singur parlament, fiinţează de pe acum concomitent trei sisteme de legislaţie. În mica Elveţie, republica federativă a devenit de mult o piedică, şi dacă acolo republica federativă mai poate fi suportată, e numai pentru că Elveţia se mulţumeşte să fie un membru absolut pasiv al sistemului statelor europene. Pentru Germania, o federalizare de tip elveţian ar fi un imens pas înapoi. Două lucruri deosebesc statul federativ de statul absolut unitar: faptul că fiecare stat confederat, fiecare canton îşi are propria lui legislaţie civilă şi penală, propria lui justiţie, şi faptul că alături de Camera reprezentanţilor poporului există şi o Cameră a reprezentanţilor statelor, în fiecare canton votează ca atare, indiferent dacă e mare sau mic“. În Germania confederaţia reprezintă trecerea la un stat absolut unitar, şi „revoluţia de sus“ din 1866 şi 1870 <a href="javascript:void(0);" id="n209">[209]</a> nu trebuie să fie anulată, ci trebuie completată printr-o „mişcare de jos“.</blockquote>', '<p><a id="p61"></a>Engels nu numai că nu manifestă indiferenţă faţă de problema formelor statului, ci, dimpotrivă, caută cu o minuţiozitate excepţională să analizeze tocmai formele de trecere, pentru a stabili, în funcţie de particularităţile istorice concrete ale fiecărui caz în parte, <i>de la ce anume la ce anume</i> se trece prin forma de trecere respectivă.</p>', '<p><a id="p62"></a>Ca şi Marx, Engels susţine, din punctul de vedere al proletariatului şi al revoluţiei proletare, centralismul democratic, republica unitară şi indivizibilă. Republica federativă este considerată de el fie ca o excepţie şi o piedică în calea dezvoltării, fie ca o trecere de la o monarhie la republica centralistă, ca „un pas înainte“ în anumite condiţii speciale. Şi printre aceste condiţii speciale figurează problema naţională.</p>', '<p><a id="p63"></a>La Engels, ca şi la Marx, cu toată critica lor necruţătoare îndreptată împotriva reacţionarismului statelor mici şi împotriva mascării în anumite cazuri concrete a acestui reacţionarism prin problema naţională, nu există nicăieri nici urmă de tendinţă de a ocoli problema naţională, tendinţă prin care păcătuiesc adesea marxiştii olandezi şi polonezi, pornind de la lupta absolut legitimă împotriva naţionalismului îngust mic-burghez al statelor „lor“ mici.</p>', '<p><a id="p64"></a>Chiar şi în Anglia, unde şi condiţiile geografice, şi comunitatea de limbă, şi istoria multor sute de ani s-ar părea că „au pus capăt“ problemei naţionale din micile subîmpărţiri ale Angliei, chiar şi aici Engels ţine seama de faptul vădit că problema naţională nu este încă lichidată, şi de aceea consideră republica federativă drept „un pas înainte“. Se înţelege că aici nu există nici urmă de renunţare la critica neajunsurilor republicii federative şi la cea mai hotărâtă propagandă şi luptă pentru republica unitară centralist-democratică.</p>', '<p><a id="p65"></a>Dar Engels nu înţelege nicidecum centralismul democratic în sensul birocratic în care utilizează această noţiune ideologii burghezi şi mic-burghezi, şi printre aceştia din urmă şi anarhiştii. Pentru Engels centralismul nu exclude câtuşi de puţin o largă autoadministrare locală, care, în condiţiile susţinerii liber consimţite a unităţii statului de către „comune“ şi regiuni, înlătură incontestabil orice birocratism şi orice „comandă“ de sus.</p>', '<blockquote><a id="p66"></a>„...Aşadar, republică unitară — scrie Engels, dezvoltând concepţiile programatice ale marxismului cu privire la stat —, dar nu în sensul actualei Republici Franceze, care nu reprezintă altceva decât imperiul întemeiat în 1798, doar fără împărat. Din 1792 până în 1798 fiecare departament francez, fiecare comună (Gemeinde) se bucura de o deplină autoadministrare după modelul american, ceea ce trebuie să avem şi noi. Cum trebuie organizată autoadministrarea şi cum o putem scoate la capăt fără birocraţie, acest lucru ni l-au dovedit America şi prima Republică Franceză, şi ni-l mai dovedesc şi astăzi Canada, Australia şi alte colonii engleze. Şi o astfel de autoadministrare provincială (regională) şi comunală este o instituţie mult mai liberă decât, de pildă, federalismul elveţian, în care cantonul este, ce-i drept, foarte independent faţă de Bund“ (adică faţă de statul federal în întregime), „dar şi faţă de district (Bezirk) şi de comună. Guvernele cantonale numesc guvernatori (Statthalteri) şi prefecţi, lucru inexistent în ţările de limbă engleză şi pe care în viitor va trebui să binevoim să-l înlăturăm şi la noi cu tot atâta hotărâre ca şi pe Landraţii şi Regierungsraţii prusaci“ (comisarii, şefii de poliţie, guvernatorii, în general funcţionarii numiţi de sus). Engels propune în consecinţă ca punctul de program privitor la autoadministrare să fie formulat astfel: „Autoadministrare deplină în provincii“ (gubernii sau regiuni), „districte şi comune, exercitată de către funcţionari aleşi prin vot universal; desfiinţarea tuturor autorităţilor locale şi provinciale numite de stat“.</blockquote>', '<p><a id="p67"></a>În ziarul „Pravda“ (nr. 68 din 28 mai 1917), interzis de guvernul lui Kerenski şi al celorlalţi miniştri „socialişti“, am mai avut prilejul să arăt cum în această chestiune — şi fireşte că nici pe departe numai în această chestiune — reprezentanţii noştri aşa-zişi socialişti ai aşa-zisei democraţii aşa-zis revoluţionare au săvârşit abateri flagrante <i>de la democratism</i>. Se înţelege că oamenii care s-au legat prin „coaliţie“ cu burghezia imperialistă au rămas surzi la aceste indicaţii.</p>', '<p><a id="p68"></a>Este foarte important de notat faptul că Engels combate, pe baza faptelor concrete şi a unui exemplu foarte precis, prejudecata deosebit de răspândită, mai ales în rândurile democraţiei mic-burgheze, cum că republica federativă înseamnă neapărat mai multă libertate decât cea centralistă. E o părere greşită. Faptele citate de Engels cu privire la republica centralistă franceză din 1792—1798 şi la republica federativă elveţiană dezmint această părere. <i>Mai multă</i> libertate a dat în realitate republica democratică centralistă decât cea federativă. Sau, cu alte cuvinte, <i>cea mai mare</i> libertate locală, regională etc. cunoscută în istorie a fost dată de republica <i>centralistă</i>, şi nu de cea federativă.</p>', '<p><a id="p69"></a>Acestui fapt, ca şi în general întregii probleme a republicii federative şi centraliste, precum şi a autoadministrării locale, nu i s-a dat şi nu i se dă destulă atenţie în propaganda şi agitaţia noastră de partid.</p>', '<p>\xa0</p>', '<p class="mid" style="text-align: center;"><a id="p70"></a>5. Introducerea din 1891 la lucrarea lui Marx „Războiul civil“</p>', '<p><a id="p71"></a>În prefaţa la ediţia a 3-a a lucrării „Războiul civil din Franţa“ — prefaţă datată 18 martie 1891 şi publicată pentru prima oară în revista „Nene Zeit“ —, Engels, pe lângă unele observaţii interesante, făcute în treacăt, cu privire la probleme legate de atitudinea faţă de stat, face un deosebit de sugestiv bilanţ al învăţămintelor Comunei. Acest bilanţ, îmbogăţit de întreaga experienţă a perioadei de 20 de ani care despărţea pe autor de Comună şi îndreptat în special împotriva „credinţei superstiţioase în stat“ răspândite în Germania, poate fi considerat pe bună dreptate <i>ultimul cuvânt</i> al marxismului în problema pe care o examinăm.</p>', '<blockquote><a id="p72"></a>În Franţa — observă Engels — după fiecare revoluţie muncitorii erau înarmaţi; „de aceea, pentru burghezii aflaţi la cârma statului, cea dintâi poruncă era dezarmarea muncitorilor. De aceea, fiecare revoluţie înfăptuită de muncitori era urmată de o nouă luptă, care se termina cu înfrângerea muncitorilor...“.</blockquote>', '<p><a id="p73"></a>Bilanţul experienţei revoluţiilor burgheze este pe cât de scurt, pe atât de elocvent. Esenţa chestiunii — printre altele şi în ceea ce priveşte problema statului <span class="spt"><i>(clasa asuprită posedă ea arme?)</i></span> — este sesizată aici în mod magistral. Tocmai această esenţă este ocolită cel mai frecvent atât de profesorii care se află sub influenţa ideologiei burgheze, cât şi de democraţii mic-burghezi. În revoluţia rusă din 1917, „menşevicului“, „pseudomarxistului“ Ţereteli i-a revenit onoarea (onoare de Cavaignac) de a lăsa să-i scape acest secret al revoluţiilor burgheze. În cuvântarea sa „istorică“ din 11 iunie, Ţereteli, luându-l gura pe dinainte, a dat în vileag hotărârea adoptată de burghezie de a dezarma pe muncitorii din Petrograd, prezentând, bineînţeles, această hotărâre atât ca fiind a sa proprie, cât şi în general ca pe o necesitate „de stat“!</p>', '<p><a id="p74"></a>Cuvântarea istorică din 11 iunie a lui Ţereteli va constitui, desigur, pentru orice istoriograf al revoluţiei din 1917 una dintre cele mai concrete ilustrări ale modului în care blocul socialiştilor-revoluţionari şi al menşevicilor, condus de domnul Ţereteli, a trecut de partea burgheziei, <i>împotriva</i> proletariatului revoluţionar.</p>', '<p><a id="p75"></a>O altă observaţie făcută în treacăt de Engels, tot în legătură cu problema statului, se referă la religie. Se ştie că, pe măsură ce intra în putrefacţie, devenind tot mai oportunistă, social-democraţia germană aluneca tot mai des spre răstălmăcirea filistină a celebrei formule: „declararea religiei drept o chestiune privată“. Şi anume: această formulă era astfel interpretată ca şi cum problema religiei ar fi o chestiune privată <i>şi în ceea ce priveşte partidul</i> proletariatului revoluţionar!! Tocmai împotriva acestei complete trădări a programului revoluţionar al proletariatului s-a ridicat Engels, care, observând în 1891 în partidul său numai <i>foarte slabi</i> germeni ai oportunismului, s-a exprimat de aceea cât se poate de prudent:</p>', '<blockquote><a id="p76"></a>„Întrucât membrii Comunei erau aproape numai muncitori sau reprezentanţi recunoscuţi ai muncitorimii, şi hotărârile lor aveau un caracter net proletar. Ei decretau reforme pe care burghezia republicană numai din laşitate nu le înfăptuise, dar care constituiau o temelie necesară pentru libertatea de acţiune a clasei muncitoare, cum ar fi aplicarea principiului că <i>în ceea ce priveşte statul</i> religia este o chestiune privată; sau Comuna adopta hotărâri în interesul direct al clasei muncitoare, care în parte loveau adânc în vechea ordine socială...“</blockquote>', '<p><a id="p77"></a>Engels a subliniat intenţionat cuvintele „în ceea ce priveşte statul“, căutând să lovească în plin oportunismul german, care declara religia o chestiune privată <i>în ceea ce priveşte partidul</i>, coborând astfel partidul proletariatului revoluţionar la nivelul celui mai vulgar filistinism „liber cugetător“, care e gata să admită că se poate rămâne în afara religiei, dar care se dezice de sarcina luptei <i>partinice</i> împotriva opiului religios care prosteşte poporul.</p>', '<p><a id="p78"></a>Cel care va scrie în viitor istoria social-democraţiei germane şi va căuta cauzele profunde ale falimentului ei ruşinos din 1914 va găsi destul material interesant în legătură cu această problemă, începând cu declaraţiile evazive din articolele lui Kautsky, conducătorul ideologic al partidului, declaraţii care deschideau larg uşa oportunismului, şi terminând cu atitudinea partidului faţă de „Los-von-Kirche-Bewegung“ (mişcarea pentru despărţirea de biserică) din 1913.</p>', '<p><a id="p79"></a>Dar să vedem acum în ce fel făcea Engels, la douăzeci de ani după Comună, bilanţul învăţămintelor acesteia pentru proletariatul luptător.</p>', '<p><a id="p80"></a>Iată ce învăţăminte punea Engels pe primul plan:</p>', '<blockquote><a id="p81"></a>„...Tocmai forţa represivă a regimului centralizat de până atunci — armata, poliţia politică, birocraţia — pe care Napoleon o crease în 1798 şi pe care de atunci fiecare nou regim o preluase ca pe un instrument bine venit, folosind-o împotriva adversarilor lui, tocmai această forţă urma să fie desfiinţată peste tot, aşa cum a fost desfiinţată la Paris.</blockquote>', '<blockquote><a id="p82"></a>Comuna a trebuit să recunoască din capul locului că clasa muncitoare, odată ajunsă la putere, nu putea continua să gospodărească cu vechea maşină de stat; că, pentru a nu pierde propria ei dominaţie, abia cucerită, această clasă muncitoare trebuia, pe de o parte, să înlăture vechea maşină de represiune folosită până atunci împotriva ei, iar pe de altă parte să se asigure împotriva propriilor ei deputaţi şi funcţionari, declarându-i, fără nici o excepţie, revocabili în orice moment...“</blockquote>', '<p><a id="p83"></a>Engels subliniază o dată mai mult că nu numai într-o monarhie, ci <i>şi în republica democratică</i> statul rămâne stat, adică îşi păstrează trăsătura specifică esenţială: a transforma pe deţinătorii funcţiilor publice, „slujitorii societăţii“, organele societăţii, în <i>stăpâni</i> ai acesteia.</p>', '<blockquote><a id="p84"></a>„...Împotriva acestei transformări, inevitabilă în toate statele care au existat până acum, a statului şi a organelor de stat din slujitori ai societăţii în stăpâni ai societăţii, Comuna a folosit două mijloace infailibile. În primul rând, ea a încredinţat toate funcţiile administrative, judecătoreşti, didactice unor persoane alese pe baza principiului votului universal, care puteau fi revocate în orice moment de către cei care le-au ales. În al doilea rând, orice funcţie — fie superioară, fie inferioară — era retribuită cu salarii egale cu salariile celorlalţi muncitori. Salariul cel mai ridicat pe care îl plătea în genere Comuna era de 6.000 de franci. <a href="javascript:void(0);" id="n210">[210]</a> În felul acesta erau stăvilite în mod eficace carierismul şi arivismul, chiar făcând abstracţie de mandatele imperative ale delegaţilor în instituţiile reprezentative, introduse, în afară de aceasta, de către Comună...“</blockquote>', '<p><a id="p85"></a>Engels se apropie aici de interesanta limită unde democraţia consecventă, pe de o parte, <i>se transformă</i> în socialism şi, pe de altă parte, <i>cere</i> socialismul. Căci pentru desfiinţarea statului este necesară transformarea funcţiilor publice în operaţii de control şi de evidenţă atât de simple, încât să fie accesibile şi la îndemâna imensei majorităţi a populaţiei, iar apoi absolut întregii populaţii. Iar înlăturarea completă a carierismului cere ca „onorabila“ slujbă de stat, fie ea chiar şi nerentabilă, să <span class="spt"><i>nu</i></span> poată servi drept trambulină pentru a sări în funcţiile foarte rentabile din cadrul băncilor şi al societăţilor pe acţiuni, cum se întâmplă <i>de regulă</i> în toate ţările capitaliste, chiar şi în cele mai libere.</p>', '<p><a id="p86"></a>Dar Engels nu face greşeala pe care o săvârşesc, de pildă, alţi marxişti în problema dreptului naţiunilor la autodeterminare: se pretinde că acest drept ar fi în regimul capitalist cu neputinţă, iar în socialism de prisos. O atare afirmaţie, spirituală în aparenţă, dar greşită în realitate, ar putea fi repetată referitor la <i>oricare</i> din instituţiile democratice, inclusiv la retribuirea modestă a funcţionarilor, căci democratismul consecvent până la capăt este cu neputinţă în capitalism, iar în socialism <i>va dispărea</i> treptat orice democraţie.</p>', '<p><a id="p87"></a>Acesta este un sofism care seamănă cu vechea glumă: va deveni oare cineva chel dacă va avea cu un fir de păr mai puţin?</p>', '<p><a id="p88"></a>Dezvoltarea democraţiei <i>până la capăt</i>, căutarea <i>formelor</i> unei atari dezvoltări, verificarea acestora <i>în practică</i> etc., toate acestea alcătuiesc una dintre sarcinile integrante ale luptei pentru revoluţia socială. Luat izolat, nici un fel de democratism nu va aduce socialismul, dar în viaţă democratismul nu va fi niciodată „luat izolat“, ci va fi „luat împreună“, va exercita influenţă şi asupra economiei, va stimula transformarea <i>acesteia</i>, va suferi influenţa dezvoltării economice etc. Aceasta e dialectica istoriei vii.</p>', '<p><a id="p89"></a>Engels continuă:</p>', '<blockquote><a id="p90"></a>„...Această aruncare în aer (Sprengung) a puterii de stat de până acum şi înlocuirea ei printr-una nouă, cu adevărat democratică, este descrisă în mod amănunţit în capitolul al treilea din «Războiul civil». A fost totuşi nevoie să mai insistăm aici pe scurt asupra unor trăsături ale ei, tocmai pentru că în Germania credinţa superstiţioasă în stat a trecut din filozofie în conştiinţa generală a burgheziei şi chiar a multor muncitori. Potrivit reprezentării filozofice, statul este «realizarea ideii», sau, tradus în limba filozofilor, împărăţia domnului pe pământ, domeniul în care se realizează sau trebuie să se realizeze adevărul etern şi dreptatea eternă. Iar de aici rezultă o venerare superstiţioasă a statului şi a tot ceea ce are vreo legătură cu statul, venerare care se înrădăcinează cu atât mai uşor cu cât oamenii s-au deprins din copilărie să-şi închipuie că treburile şi interesele comune ale întregii societăţi nu ar putea fi rezolvate altfel decât au fost rezolvate până în prezent, adică de către stat şi funcţionarii lui bine plătiţi. Oamenii cred că, dacă s-au eliberat de credinţa în monarhia ereditară şi devin adepţi ai republicii democratice, au făcut un pas nespus de îndrăzneţ. În realitate însă, statul nu este altceva decât o maşină pentru reprimarea unei clase de către altă clasă, în republica democratică nu mai puţin ca în monarhie, iar în cel mai bun caz el nu-i decât o racilă lăsată moştenire proletariatului care a învins în lupta pentru dominaţia de clasă; proletariatul victorios, la fel ca şi Comuna, va trebui imediat să reteze laturile cele mai rele ale acestei racile, până ce o generaţie crescută în condiţii sociale noi, libere, va fi în stare să se descotorosească de întreaga vechitură pe care o reprezintă statul“.</blockquote>', '<p><a id="p91"></a>Engels a pus în gardă pe germani ca, în cazul înlocuirii monarhiei prin republică, să nu uite principiile socialismului în problema statului în general. Avertismentele lui pot fi considerate acum ca o lecţie dată direct domnilor Ţereteli şi Cernovi, care au manifestat în practica lor „de coaliţie“ o credinţă superstiţioasă în stat şi o venerare superstiţioasă a acestuia!</p>', '<p><a id="p92"></a>Încă două observaţii: 1) Dacă Engels afirmă că în republica democratică statul este „nu mai puţin“ ca în monarhie „o maşină pentru asuprirea unei clase de către altă clasă“, acest lucru nu înseamnă câtuşi de puţin că <i>forma</i> de asuprire ar fi indiferentă proletariatului, aşa cum „predică“ unii anarhişti. O <i>formă</i> mai largă, mai liberă, mai făţişă a luptei de clasă şi a asupririi de clasă constituie pentru proletariat o înlesnire uriaşă în lupta pentru desfiinţarea claselor în general.</p>', '<p><a id="p93"></a>2) De ce numai o nouă generaţie va fi în stare să se descotorosească de toată această vechitură pe care o reprezintă statul? Această problemă este legată de cea a înlăturării democraţiei, la care trecem acum.</p>', '<p>\xa0</p>', '<p class="mid" style="text-align: center;"><a id="p94"></a>6. Engels despre înlăturarea democraţiei</p>', '<p><a id="p95"></a>Engels a trebuit să se pronunţe în această problemă în legătură cu inexactitatea din punct de vedere <i>ştiinţific</i> a denumirii de „social-democrat“.</p>', '<p><a id="p96"></a>În prefaţa scrisă la o culegere de articole ale sale din 1870—1880, cuprinzând diferite teme cu un conţinut în cea mai mare parte „internaţional“ („Internationales aus dem «Volksstaat»“), prefaţă datată 3 ianuarie 1894 şi scrisă, prin urmare, cu un an şi jumătate înainte de moartea sa, Engels arăta că în toate articolele sale este folosit cuvântul „comunist“, <i>şi nu</i> „social-democrat“, pentru că social-democraţi îşi ziceau pe atunci proudhoniştii în Franţa şi lassalleenii în Germania.</p>', '<blockquote><a id="p97"></a>„...De aceea — continuă Engels —, lui Marx şi mie ne-a fost pur şi simplu cu neputinţă să găsim o expresie care să fie atât de elastică încât să oglindească punctul nostru special de vedere. Astăzi lucrurile stau altfel, şi cuvântul acesta („social-democrat“) ar putea să meargă (mag passieren), oricât ar rămâne el de nepotrivit (unpassend), pentru un partid al cărui program economic nu este numai socialist în general, ci de-a dreptul comunist, pentru un partid al cărui ţel politic final este desfiinţarea întregului stat, deci şi a democraţiei. Dar denumirile <i>adevăratelor</i> (subliniat de Engels) partide politice nu li se potrivesc niciodată pe de-a-ntregul; partidul se dezvoltă, numele rămâne“.</blockquote>', '<p><a id="p98"></a>La apusul vieţii sale, dialecticianul Engels rămâne credincios dialecticii. Noi, Marx şi cu mine, spune el, am avut pentru partid o denumire minunată, exactă din punct de vedere ştiinţific, dar n-a existat un partid adevărat, adică un partid proletar de masă. Acum (la sfârşitul secolului al XIX-lea) există un partid adevărat, dar denumirea lui este inexactă din punct de vedere ştiinţific. Nu-i nimic, „o să meargă“, numai <i>să se dezvolte</i> partidul, numai să nu-i rămână ascunsă lui însuşi inexactitatea ştiinţifică a denumirii sale şi să nu-l împiedice să se dezvolte în direcţia justă!</p>', '<p><a id="p99"></a>Se prea poate ca vreun om cu haz să vrea să ne consoleze şi pe noi, bolşevicii, aşa cum face Engels: avem un partid adevărat, care se dezvoltă foarte bine; „o să meargă“ chiar şi un cuvânt atât de pocit şi lipsit de sens cum e cuvântul „bolşevic“, care nu exprimă absolut nimic altceva în afară de faptul pur întâmplător că la Congresul de la Bruxelles-Londra din 1903 noi am avut majoritatea... <a href="javascript:void(0);" id="n211">[211]</a> Poate acum, când prigoana dezlănţuită în iulie şi august împotriva partidului nostru de către republicani şi de către democraţia „revoluţionară“ mic-burgheză a făcut ca cuvântul „bolşevic“ să se bucure de stima întregului popor şi când prigoana a mai marcat, pe lângă aceasta, un atât de uriaş pas istoric înainte săvârşit de partidul nostru în dezvoltarea lui <i>reală</i>, poate că şi eu aş şovăi în legătură cu propunerea mea din aprilie de a schimba denumirea partidului nostru. Poate că aş propune tovarăşilor mei un „compromis“: să ne numim partid comunist şi să lăsăm în paranteză cuvântul bolşevici...</p>', '<p><a id="p100"></a>Dar problema denumirii partidului este incomparabil mai puţin importantă decât problema atitudinii proletariatului revoluţionar faţă de stat.</p>', '<p><a id="p101"></a>În raţionamentele obişnuite asupra statului se comite mereu o greşeală împotriva căreia Engels ne pune în gardă aici şi pe care noi am menţionat-o, în treacăt, în expunerea de mai sus. Anume: se uită mereu faptul că desfiinţarea statului înseamnă, în acelaşi timp, şi desfiinţarea democraţiei; că dispariţia treptată a statului înseamnă dispariţia treptată a democraţiei.</p>', '<p><a id="p102"></a>La prima vedere, o asemenea afirmaţie pare foarte ciudată şi de neînţeles; s-ar putea chiar ca la unii să se nască temerea: nu cumva aşteptăm ivirea unei ordini sociale în care nu va fi respectat principiul supunerii minorităţii faţă de majoritate, dat fiind că democraţia constituie tocmai recunoaşterea acestui principiu?</p>', '<p><a id="p103"></a>Nu. Democraţia <span class="spt"><i>nu</i></span> este identică cu supunerea minorităţii faţă de majoritate. Democraţia este <i>un stat</i> care recunoaşte supunerea minorităţii faţă de majoritate, adică o organizaţie pentru <i>constrângerea</i> sistematică a unei clase de către altă clasă, a unei părţi din populaţie de către cealaltă.</p>', '<p><a id="p104"></a>Noi ne punem ca scop final desfiinţarea statului, adică a oricărei constrângeri organizate şi sistematice şi, în general, a oricărei constrângeri a oamenilor. Noi nu aşteptăm ivirea unei ordini sociale în care nu va fi respectat principiul supunerii minorităţii faţă de majoritate. Dar, tinzând spre socialism, noi suntem convinşi că acesta se va transforma în comunism, iar legat de aceasta va dispărea în general orice necesitate de a recurge la constrângerea oamenilor, orice necesitate de <i>subordonare</i> a unui om faţă de altul, a unei părţi a populaţiei faţă de alta, deoarece oamenii <i>se vor deprinde</i> să respecte condiţiile elementare ale vieţii sociale <i>fără constrângere</i> şi <i>fără subordonare</i>.</p>', '<p><a id="p105"></a>Tocmai pentru a sublinia acest element al deprinderii, Engels vorbeşte de o nouă <i>generaţie</i>, care, „crescută în condiţii sociale noi, libere, va fi în stare să se descotorosească de întreaga vechitură pe care o reprezintă statul“, să se descotorosească de orice stat, inclusiv de statul democrat-republican.</p>', '<p><a id="p106"></a>Pentru a lămuri acest lucru este necesar să analizăm problema bazelor economice ale dispariţiei treptate a statului.\r\n</p>'],
'idChr': '3.06.06text',
'title': 'Capitolul al IV-lea. Continuare. Lămuririle suplimentare ale lui Engels',
'info': 'Statul şi revoluţia (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>Capitolul al V-lea.<br/>Bazele economice ale dispariţiei treptate a statului</h6>', '<p><a id="p1"></a>Marx elucidează complet această problemă în „Critica Programului de la Gotha“ (scrisoarea către Bracke din 5 mai 1875, publicată abia în 1891 în „Neue Zeit“, IX, 1 şi apărută în ruseşte în broşură). Partea polemică a acestei remarcabile lucrări, constând în critica lassalleanismului, a pus, ca să zicem aşa, în umbră partea ei pozitivă, şi anume analiza legăturii dintre dezvoltarea comunismului şi dispariţia treptată a statului.</p>', '<p>\xa0</p>', '<p class="mid" style="text-align: center;"><a id="p2"></a>1. Cum pune Marx problema</p>', '<p><a id="p3"></a>Comparând superficial scrisoarea lui Marx din 5 mai 1875 către Bracke cu scrisoarea examinată mai sus a lui Engels către Bebel din 28 martie 1875, s-ar părea că Marx e mult mai „etatist“ decât Engels şi că deosebirea dintre concepţiile celor doi scriitori cu privire la stat este foarte însemnată.</p>', '<p><a id="p4"></a>Engels îi propune lui Bebel să lase cu desăvârşire la o parte vorbăria despre stat, să elimine complet cuvântul stat din program, înlocuindu-l prin cuvântul „comunitate“; Engels declară chiar că Comuna nu a mai fost un stat în adevăratul înţeles al cuvântului. Marx însă vorbeşte chiar de „viitorul stat al societăţii comuniste“, ca şi cum ar recunoaşte necesitatea statului chiar şi în comunism.</p>', '<p><a id="p5"></a>Dar o asemenea părere ar fi fundamental greşită. O cercetare mai atentă arată că vederile lui Marx şi Engels cu privire la stat şi cu privire la dispariţia lui treptată coincid întru totul şi că expresia lui Marx citată mai sus se referă tocmai la acest stat <i>în curs de dispariţie</i>.</p>', '<p><a id="p6"></a>E limpede că nici vorbă nu poate fi de fixarea momentului viitoarei „dispariţii“, mai ales că ea reprezintă în mod evident un proces îndelungat. Deosebirea aparentă dintre Marx şi Engels se explică prin deosebirea dintre temele pe care le-au tratat, dintre sarcinile pe care şi le-au pus. Engels şi-a propus să arate lui Bebel într-un mod concret, izbitor şi sugestiv toată absurditatea prejudecăţilor curente (împărtăşite în mare măsură şi de Lassalle) cu privire la stat. Marx atinge <span class="spt"><i>această</i></span> problemă numai în treacăt, interesându-se de o altă temă: <i>dezvoltarea</i> societăţii comuniste.</p>', '<p><a id="p7"></a>Întreaga teorie a lui Marx constituie aplicarea la capitalismul contemporan a teoriei dezvoltării în forma ei cea mai consecventă, mai completă, mai adânc gândită şi mai bogată în conţinut. Fireşte că Marx şi-a pus problema aplicării acestei teorii şi la prăbuşirea <i>iminentă</i> a capitalismului, şi la <i>viitoarea</i> dezvoltare a <i>viitorului</i> comunism.</p>', '<p><a id="p8"></a>Pe baza căror <i>date</i> însă poate fi pusă problema viitoarei dezvoltări a viitorului comunism?</p>', '<p><a id="p9"></a>Pe baza faptului că acesta <i>îşi are obârşia</i> în capitalism, că se dezvoltă istoriceşte din capitalism, că este rezultatul acţiunii unei forţe sociale căreia <i>i-a dat naştere</i> capitalismul. Nu există la Marx nici urmă de încercare de a născoci utopii, de a ghici în van ceea ce nu se poate şti. Marx pune problema comunismului aşa cum ar pune un cercetător al naturii problema dezvoltării, de pildă, a unei noi varietăţi biologice, despre care ştim că a apărut în cutare şi cutare mod şi că se modifică în cutare şi cutare direcţie determinată.</p>', '<p><a id="p10"></a>Marx înlătură, în primul rând, confuzia introdusă de Programul de la Gotha în problema corelaţiei dintre stat şi societate.</p>', '<blockquote><a id="p11"></a>„...Societatea actuală — scrie el — este societatea capitalistă care există în toate ţările civilizate, societate mai mult sau mai puţin eliberată de rămăşiţele medievale, mai mult sau mai puţin modificată datorită particularităţilor dezvoltării istorice a fiecărei ţări, mai mult sau mai puţin dezvoltată. «Statul actual», dimpotrivă, se schimbă de îndată ce treci frontiera. În imperiul germano-prusac este cu totul altul decât în Elveţia, în Anglia cu totul altul decât în Statele Unite. «Statul actual» este, deci, o ficţiune.</blockquote>', '<blockquote><a id="p12"></a>Totuşi, în pofida diversităţii lor ca formă, diferitele state ale diferitelor ţări civilizate au toate comun faptul că la baza lor se află societatea burgheză modernă, mai mult sau mai puţin dezvoltată sub raport capitalist. De aceea au anumite caracteristici esenţiale comune. În acest sens se poate vorbi de «statul actual» în opoziţie cu cel viitor, în care actuala lui rădăcină, societatea burgheză, va fi dispărut.</blockquote>', '<blockquote><a id="p13"></a>Se naşte atunci întrebarea: ce fel de modificări va suferi statul în societatea comunistă? Cu alte cuvinte, ce funcţii sociale, analoge cu actualele funcţii ale statului, vor mai rămâne? La această întrebare se poate răspunde numai în mod ştiinţific, şi, în oricâte mii de feluri am îmbina cuvântul «popor» cu cuvântul «stat», aceasta nu ne va apropia câtuşi de puţin de rezolvarea problemei...“</blockquote>', '<p><a id="p14"></a>Bătându-şi joc în felul acesta de toate discuţiile referitoare la „statul popular“, Marx indică modul de a pune problema, parcă avertizându-ne că, pentru a da un răspuns ştiinţific la această problemă, trebuie să operezi numai cu date ştiinţifice bine stabilite.</p>', '<p><a id="p15"></a>Primul fapt stabilit în mod absolut precis de întreaga teorie a dezvoltării şi, în general, de întreaga ştiinţă — şi care a fost uitat de utopişti şi este uitat de oportuniştii de azi, care se tem de revoluţia socialistă — este acela că din punct de vedere istoric trebuie neapărat să existe un stadiu deosebit sau o etapă deosebită de <i>trecere</i> de la capitalism la comunism.</p>', '<p>\xa0</p>', '<p class="mid" style="text-align: center;"><a id="p16"></a>2. Trecerea de la capitalism la comunism</p>', '<blockquote><a id="p17"></a>„...Între societatea capitalistă şi cea comunistă — continuă Marx — se află perioada transformării revoluţionare a celei dintâi în cea de-a doua. Acestei perioade îi corespunde şi o perioadă de tranziţie politică, al cărei stat nu poate fi altul decât <i>dictatura revoluţionară a proletariatului</i>...“</blockquote>', '<p><a id="p18"></a>Această concluzie se bazează la Marx pe analiza rolului pe care-l joacă proletariatul în societatea capitalistă contemporană, pe datele privitoare la dezvoltarea acestei societăţi şi la caracterul de neîmpăcat al intereselor antagoniste ale proletariatului şi ale burgheziei.</p>', '<p><a id="p19"></a>Înainte problema era pusă astfel: pentru a se elibera, proletariatul trebuie să răstoarne burghezia, să cucerească puterea politică, să instaureze dictatura sa revoluţionară.</p>', '<p><a id="p20"></a>Acum problema este pusă întrucâtva altfel: trecerea de la societatea capitalistă, care se dezvoltă spre comunism, la societatea comunistă e cu neputinţă fără „o perioadă de tranziţie politică“, iar statul acestei perioade nu poate fi decât dictatura revoluţionară a proletariatului.</p>', '<p><a id="p21"></a>Şi care e atitudinea acestei dictaturi faţă de democraţie?</p>', '<p><a id="p22"></a>Am văzut că „Manifestul Comunist“ pune pur şi simplu alături două noţiuni: „ridicarea proletariatului la rangul de clasă dominantă“ şi „cucerirea democraţiei“. Pe baza celor expuse mai sus se poate stabili mai exact cum se modifică democraţia în cursul trecerii de la capitalism la comunism.</p>', '<p><a id="p23"></a>În societatea capitalistă, în condiţiile de dezvoltare cele mai favorabile ale ei, avem un democratism mai mult sau mai puţin deplin în republica democratică. Dar acest democratism este întotdeauna îngrădit de cadrul strâmt al exploatării capitaliste, şi de aceea el rămâne întotdeauna, în fond, un democratism pentru o minoritate, numai pentru clasele avute, numai pentru cei bogaţi. Libertatea societăţii capitaliste este întotdeauna aproximativ aceeaşi ca şi cea din republicile greceşti antice: libertate pentru proprietarii de sclavi. Datorită condiţiilor exploatării capitaliste, sclavii salariaţi din vremurile noastre sunt atât de apăsaţi de sărăcie şi de nevoi, încât „nu le arde de democraţie“, „nu le arde de politică“, încât atunci când evenimentele se desfăşoară în mod paşnic, obişnuit, majoritatea populaţiei este înlăturată de la participarea la viaţa social-politică.</p>', '<p><a id="p24"></a>Justeţea acestei afirmaţii este confirmată, poate, în chipul cel mai vădit în Germania, tocmai pentru că în acest stat legalitatea constituţională s-a menţinut uimitor de mult şi de stabil, timp de aproape o jumătate de secol (1871—1914), în care social-democraţia a ştiut „să se folosească de legalitate“ mult mai mult decât în alte ţări şi să realizeze într-o proporţie mai mare decât oriunde organizarea muncitorilor într-un partid politic.</p>', '<p><a id="p25"></a>Cât de mare este însă această proporţie — cea mai mare dintre cele observate în societatea capitalistă — a sclavilor salariaţi activi şi conştienţi din punct de vedere politic? Un milion de membri ai partidului social-democrat din 15.000.000 de muncitori salariaţi! Trei milioane de muncitori organizaţi în sindicate din 15.000.000!</p>', '<p><a id="p26"></a><a id="cit44"></a>Democraţie pentru o minoritate infimă, democraţie pentru cei bogaţi, — iată democratismul societăţii capitaliste. Examinând mai îndeaproape mecanismul democraţiei capitaliste, se poate vedea peste tot, atât în amănuntele „mărunte“, aşa-zis mărunte, ale dreptului de vot (durata domiciliului stabil, excluderea femeilor etc.), cât şi în tehnica instituţiilor reprezentative, atât în piedicile reale puse dreptului de întrunire (edificiile publice nu-s pentru „săraci“!), cât şi în organizarea pur capitalistă a presei zilnice etc. etc., peste tot se pot vedea numai îngrădiri şi iar îngrădiri ale democratismului. Aceste îngrădiri, exceptări, excluderi, piedici pentru cei săraci par mărunte, mai ales în ochii aceluia care n-a ştiut el însuşi niciodată ce este sărăcia şi n-a fost aproape de viaţa claselor asuprite în masa lor (şi în această situaţie sunt nouă din zece, dacă nu nouăzeci şi nouă la sută din publiciştii şi politicienii burghezi); luate însă în totalitatea lor, aceste îngrădiri exclud, înlătură sărăcimea din politică, de la o participare activă la democraţie.</p>', '<p><a id="p27"></a>Marx a sesizat admirabil această <span class="spt"><i>esenţă</i></span> a democraţiei capitaliste, spunând atunci când a analizat experienţa Comunei: <a id="cit45"></a>cei asupriţi sunt lăsaţi să hotărască o dată la câţiva ani care anume din reprezentanţii clasei asupritoare îi va reprezenta şi îi va călca în picioare în parlament!</p>', '<p><a id="p28"></a>Dar dezvoltarea acestei democraţii capitaliste, inevitabil limitate, care înlătură pe ascuns sărăcimea şi care din această cauză este pe de-a-ntregul mincinoasă şi ipocrită, nu are loc în mod simplu, drept şi neted, „spre o democraţie din ce în ce mai largă“, cum îşi închipuie profesorii liberali şi oportuniştii mic-burghezi. Nu. Mersul înainte, adică spre comunism, trece prin dictatura proletariatului, şi altfel nici nu se poate, căci nimeni altcineva, şi nici pe altă cale, nu poate <i>sfărâma împotrivirea</i> exploatatorilor capitalişti.</p>', '<p><a id="p29"></a>Iar <a id="cit46"></a>dictatura proletariatului, adică organizarea avangărzii celor asupriţi în clasă dominantă pentru reprimarea asupritorilor, nu poate da naştere numai unei simple lărgiri a democraţiei. <i>Alături</i> de o uriaşă lărgire a democratismului, care devine <span class="spt"><i>pentru prima oară</i></span> un democratism pentru cei săraci, un democratism pentru popor, şi nu un democratism pentru cei bogaţi, dictatura proletariatului aduce, totodată, o serie de îngrădiri ale libertăţii pentru asupritori, exploatatori, capitalişti. Pe aceştia trebuie să-i reprimăm pentru a elibera omenirea de robia salariată, împotrivirea lor trebuie s-o sfărâmăm prin forţă, şi este limpede că, acolo unde există reprimare, unde există violenţă, nu există libertate, nu există democraţie.</p>', '<p><a id="p30"></a>Engels a exprimat minunat acest lucru în scrisoarea sa către Bebel, spunând, după cum îşi aminteşte cititorul: „atâta timp cât proletariatul mai are nevoie de stat, el are nevoie de acesta nu în interesul libertăţii, ci în vederea reprimării adversarilor săi, şi de îndată ce va putea fi vorba de libertate, statul ca atare va înceta să mai existe“.</p>', '<p><a id="p31"></a>Democraţie pentru imensa majoritate a poporului şi reprimarea prin forţă, adică excluderea de la democraţie, a exploatatorilor şi a asupritorilor poporului, — iată în ce constă schimbarea pe care o suferă democraţia în perioada de <i>trecere</i> de la capitalism la comunism.</p>', '<p><a id="p32"></a>Numai în societatea comunistă, când împotrivirea capitaliştilor va fi fost cu desăvârşire sfărâmată, când capitaliştii vor fi dispărut, când nu vor mai exista clase (adică atunci când nu vor mai exista deosebiri între membrii societăţii în ce priveşte poziţia lor faţă de mijloacele sociale de producţie), — <i>numai</i> atunci „va dispărea statul şi <i>va putea fi vorba de libertate“</i>. Numai atunci va fi posibilă şi va fi înfăptuită democraţia cu adevărat deplină, cu adevărat fără nici un fel de îngrădiri. Şi numai atunci democraţia va începe <i>să dispară</i>, datorită simplei împrejurări că, eliberaţi de robia capitalistă, de ororile, sălbăticiile, absurdităţile, mârşăviile fără număr, care constituie atribute ale exploatării capitaliste, oamenii <span class="spt"><i>se vor deprinde</i></span> treptat să respecte regulile elementare de convieţuire, cunoscute de secole, repetate de mii de ani în toate preceptele, să le respecte fără să fie constrânşi la aceasta prin violenţă, fără subordonare, <span class="spt"><i>fără aparatul special</i></span> de constrângere care se numeşte stat.</p>', '<p><a id="p33"></a>Expresia „statul <i>dispare treptat“</i> este foarte reuşit aleasă, deoarece ea indică atât caracterul treptat cât şi caracterul spontan al procesului. Numai deprinderea poate exercita, şi va exercita fără îndoială, o asemenea influenţă, dat fiind că în jurul nostru observăm de milioane de ori cât de uşor se deprind oamenii să respecte regulile de convieţuire ce le sunt necesare dacă nu există exploatare, dacă nu există nimic care să le stârnească indignarea, să provoace protest şi revoltă, să facă necesară <i>reprimarea</i>.</p>', '<p><a id="p34"></a><a id="cit47"></a>Aşadar, în societatea capitalistă avem de-a face cu o democraţie ciuntită, sărăcăcioasă, falsă, cu o democraţie numai pentru cei bogaţi, pentru o minoritate. Dictatura proletariatului, perioadă de trecere la comunism, va da naştere pentru prima oară democraţiei pentru popor, pentru majoritate, paralel cu reprimarea necesară a minorităţii, a exploatatorilor. Numai comunismul e în stare să aducă o democraţie cu adevărat deplină, şi cu cât mai deplină va fi aceasta, cu atât mai repede va deveni ea de prisos, va dispărea de la sine.</p>', '<p><a id="p35"></a>Cu alte cuvinte, în capitalism avem de-a face cu statul în adevăratul înţeles al cuvântului, cu o maşină specială pentru reprimarea unei clase de către alta, şi încă a majorităţii de către minoritate. Se înţelege că, în vederea asigurării succesului unei astfel de acţiuni cum e reprimarea sistematică a majorităţii exploatate de către minoritatea exploatatorilor, e nevoie de o cruzime extremă, de represiuni sălbatice, e nevoie de mări de sânge, mări prin care omenirea îşi urmează calea în starea de sclavie, de iobăgie, de robie salariată.</p>', '<p><a id="p36"></a>Mai departe, în perioada de <i>trecere</i> de la capitalism la comunism, reprimarea mai este <i>încă</i> necesară, însă de astă dată este necesară reprimarea minorităţii exploatatorilor de către majoritatea exploatată. Un aparat special, o maşină specială de reprimare, „statul“, mai este <i>încă</i> necesar, dar acesta este acum un stat de tranziţie, el nu mai este un stat în adevăratul înţeles al cuvântului, căci reprimarea minorităţii exploatatorilor de către majoritatea robilor salariaţi de <i>ieri</i> este un lucru relativ atât de uşor, de simplu şi de firesc, încât va costa mult mai puţin sânge decât reprimarea răscoalelor sclavilor, iobagilor şi muncitorilor salariaţi, va costa mult mai ieftin omenirea. Şi ea este compatibilă cu extinderea democraţiei asupra unei majorităţi atât de covârşitoare a populaţiei, încât necesitatea unei <i>maşini speciale</i> de reprimare începe să dispară. Exploatatorii, fireşte, nu sunt în stare să reprime poporul fără o maşină foarte complicată menită să îndeplinească această sarcină, dar <i>poporul</i> poate reprima pe exploatatori chiar şi cu o „maşină“ foarte simplă, aproape fără nici o „maşină“, fără vreun aparat special, prin simpla <i>organizare a maselor înarmate</i> (în felul Sovietelor de deputaţi ai muncitorilor şi soldaţilor — vom observa noi cu anticipaţie).</p>', '<p><a id="p37"></a>În sfârşit, numai comunismul creează condiţiile în care statul devine cu totul inutil, deoarece nu există <i>nimeni</i> care să fie reprimat, „nimeni“ în înţelesul de <i>clasă</i>, în înţelesul de luptă sistematică împotriva unei anumite părţi a populaţiei. Noi nu suntem utopişti şi nu negăm de loc posibilitatea şi inevitabilitatea unor excese <i>individuale</i>, nici necesitatea reprimării unor <i>asemenea</i> excese. Dar în primul rând, pentru acest lucru nu este nevoie de o maşină specială, de un aparat special de reprimare; acest lucru va fi făcut de însuşi poporul înarmat, cu aceeaşi simplitate şi uşurinţă cu care chiar şi în societatea de azi un grup de oameni civilizaţi desparte pe cei care s-au luat la bătaie sau nu îngăduie folosirea violenţei faţă de o femeie. Iar în al doilea rând, noi ştim că fundamentala cauză socială a exceselor care constau în încălcarea regulilor de convieţuire socială este exploatarea maselor, sărăcia şi mizeria acestora. O dată cu înlăturarea acestei cauze principale va începe în mod inevitabil <i>„dispariţia treptată“</i> a exceselor. Nu ştim cât de repede şi cu ce gradaţie vor dispărea acestea; ştim însă că ele vor dispărea treptat. Şi paralel cu dispariţia lor <i>va dispărea treptat</i> şi statul.</p>', '<p><a id="p38"></a>Fără a se lansa în utopii, Marx a stabilit mai amănunţit ceea ce se poate stabili <i>de pe acum</i> cu privire la acest viitor, şi anume deosebirea dintre faza (treapta, etapa) inferioară şi cea superioară a societăţii comuniste.</p>', '<p>\xa0</p>', '<p class="mid" style="text-align: center;"><a id="p39"></a>3. Prima fază a societăţii comuniste</p>', '<p><a id="p40"></a>În „Critica Programului de la Gotha“, Marx combate amănunţit ideea lui Lassalle după care în socialism muncitorii vor primi „produsul neciuntit“, sau „produsul integral al muncii lor“. Marx arată că din toată munca socială a întregii societăţi trebuie să se scadă un fond de rezervă, un fond în vederea lărgirii producţiei şi ceea ce este necesar pentru înlocuirea maşinilor „uzate“ etc., iar apoi din bunurile de consum un fond pentru cheltuielile de administraţie, pentru şcoli, spitale, aziluri de bătrâni etc.</p>', '<p><a id="p41"></a>În locul frazeologiei nebuloase, neclare şi generale a lui Lassalle („produsul integral al muncii să revină muncitorului“), Marx stabileşte în mod lucid felul în care va fi nevoită să gospodărească societatea socialistă. Marx trece la analiza <i>concretă</i> a condiţiilor de viaţă ale unei asemenea societăţi în care nu va mai exista capitalism, spunând:</p>', '<blockquote><a id="p42"></a>„Avem de-a face aici“ (la analizarea programului partidului muncitoresc) „nu cu o societate comunistă care <i>s-a dezvoltat</i> pe propria-i bază, ci, dimpotrivă, cu una care abia <i>se naşte</i> din societatea capitalistă şi care, de aceea, mai poartă din toate punctele de vedere — economic, moral, spiritual — pecetea vechii societăţi din sânul căreia s-a născut“.</blockquote>', '<p><a id="p43"></a>Această societate comunistă, care abia a ieşit la lumina zilei din sânul capitalismului şi care în toate privinţele mai poartă pecetea societăţii vechi, Marx o denumeşte „prima“ fază sau faza inferioară a societăţii comuniste.</p>', '<p><a id="p44"></a>Mijloacele de producţie au încetat de a mai fi proprietatea privată a unor persoane particulare. Mijloacele de producţie aparţin întregii societăţi. Fiecare membru al societăţii, îndeplinind o anumită parte din munca socialmente necesară, capătă din partea societăţii o dovadă că a îndeplinit cutare cantitate de muncă. El primeşte în baza acestei dovezi, din depozitele publice de bunuri de consum, o cantitate corespunzătoare de produse. După ce a fost scăzută cantitatea de muncă ce intră în fondul social, fiecare muncitor primeşte, aşadar, de la societate tot atât cât i-a dat el.</p>', '<p><a id="p45"></a>Domneşte, s-ar părea, „egalitatea“.</p>', '<p><a id="p46"></a>Dar atunci când, având în vedere asemenea rânduieli sociale (numite de obicei socialism, iar la Marx purtând denumirea de prima fază a comunismului), Lassalle afirmă că aceasta constituie „o repartiţie dreaptă“, că aceasta reprezintă „dreptul egal al fiecăruia la produsul egal al muncii“, el se înşală, şi Marx explică greşeala lui.</p>', '<p><a id="p47"></a>Avem aici într-adevăr, spune Marx, „drept egal“, dar acesta este <span class="spt"><i>încă</i></span> „dreptul burghez“, care, ca orice drept, <span class="spt"><i>presupune inegalitate</i></span>. Orice drept este aplicarea <span class="spt"><i>aceleiaşi</i></span> măsuri la <span class="spt"><i>diferiţi</i></span> oameni, care în realitate nu sunt la fel, nu sunt egali între ei; de aceea „dreptul egal“ înseamnă încălcarea egalităţii, înseamnă nedreptate. Într-adevăr, după ce doi oameni au efectuat aceeaşi parte din munca socială, fiecare primeşte o parte egală din produsul social (minus scăzămintele arătate mai sus).</p>', '<p><a id="p48"></a>Dar oamenii nu sunt egali unul cu altul: unul este mai puternic, altul mai slab; unul este căsătorit, altul nu; unul are mai mulţi copii, altul mai puţini etc.</p>', '<blockquote><a id="p49"></a>„...La o muncă egală — conchide Marx — şi, prin urmare, la o participare egală la fondul social de consum, unul primeşte, de fapt, mai mult decât altul, unul este mai bogat decât altul etc. Pentru a evita toate aceste neajunsuri, dreptul ar trebui să fie nu egal, ci inegal...“</blockquote>', '<p><a id="p50"></a>Prin urmare, în prima fază a comunismului nu poate exista încă dreptate şi egalitate: deosebirile în ceea ce priveşte bogăţia, deosebiri nedrepte, rămân, dar <i>exploatarea</i> omului de către om e cu neputinţă, deoarece <i>mijloacele de producţie</i>, fabricile, maşinile, pământul etc., nu mai pot fi acaparate şi trecute în proprietate privată. Demonstrând inconsistenţa frazeologiei confuze mic-burgheze a lui Lassalle cu privire la „egalitate“ şi „dreptate“ <i>în general</i>, Marx ne arată <i>mersul dezvoltării</i> societăţii comuniste, care la început <i>este nevoită</i> să desfiinţeze <i>numai</i> „o nedreptate“, acapararea mijloacelor de producţie de către persoane particulare, şi care <i>nu e în stare</i> să desfiinţeze dintr-o dată şi cealaltă nedreptate, repartiţia obiectelor de consum „după muncă“ (şi nu după nevoi).</p>', '<p><a id="p51"></a>Economiştii vulgari, inclusiv profesorii burghezi, inclusiv Tugan „al nostru“, reproşează mereu socialiştilor că uită inegalitatea dintre oameni, „visând“ s-o desfiinţeze. Acest reproş dovedeşte, după cum vedem, doar totala ignoranţă a domnilor ideologi burghezi.</p>', '<p><a id="p52"></a>Marx nu numai că ţine seama în modul cel mai precis de inegalitatea inevitabilă dintre oameni, dar el ţine seama şi de faptul că numai trecerea mijloacelor de producţie în proprietatea comună a întregii societăţi („socialismul“ în accepţia obişnuită a cuvântului) <span class="spt"><i>nu înlătură</i></span> încă neajunsurile repartiţiei şi inegalităţii „dreptului burghez“, care <i>continuă să domine</i> în măsura în care produsele se împart „după muncă“.</p>', '<blockquote><a id="p53"></a>„...Dar aceste neajunsuri — continuă Marx — sunt inevitabile în prima fază a societăţii comuniste, în forma în care s-a născut, după îndelungate dureri ale facerii, din societatea capitalistă. Dreptul nu poate fi niciodată superior orânduirii economice şi dezvoltării culturale a societăţii determinate de această orânduire...“</blockquote>', '<p><a id="p54"></a>În felul acesta, în prima fază a societăţii comuniste (denumită de obicei socialism), „dreptul burghez“ <span class="spt"><i>nu</i></span> este deci desfiinţat în întregime, ci numai în parte, numai în măsura în care a fost înfăptuită revoluţia economică, adică numai în ceea ce priveşte mijloacele de producţie. „Dreptul burghez“ le recunoaşte pe acestea din urmă drept proprietate privată a unor persoane particulare. Socialismul transformă mijloacele de producţie în proprietate <i>comună</i>. <i>În această măsură</i> — şi numai în această măsură — „dreptul burghez“ este desfiinţat.</p>', '<p><a id="p55"></a>Dar el subzistă, totuşi, în cealaltă parte a lui, rămâne ca regulator (factor determinant) al repartiţiei produselor şi al repartizării muncii între membrii societăţii. „Cine nu munceşte să nu mănânce“ — acest principiu socialist este <i>deja</i> înfăptuit; „la o cantitate egală de muncă, o cantitate egală de produse“ — şi acest principiu socialist este <i>deja</i> înfăptuit. Dar aceasta nu este încă comunism şi nu înlătură încă „dreptul burghez“, care acordă unor oameni inegali, în schimbul unei cantităţi inegale de muncă (inegale în fapt), o cantitate egală de produse.</p>', '<p><a id="p56"></a>Acesta este un „neajuns“, spune Marx, dar el este inevitabil în prima fază a comunismului, căci nu ne putem închipui, fără a deveni utopişti, că, doborând capitalismul, oamenii se vor deprinde dintr-o dată să lucreze pentru societate <i>fără nici un fel de norme de drept</i>, şi în afară de aceasta desfiinţarea capitalismului <i>nu creează dintr-o dată</i> nici premisele economice ale unei <i>astfel</i> de schimbări.</p>', '<p><a id="p57"></a>Alte norme în afară de „dreptul burghez“ nu există. Şi în această măsură continuă încă să fie nevoie de stat, care, apărând proprietatea comună asupra mijloacelor de producţie, trebuie să apere, totodată, şi egalitatea muncii şi egalitatea repartiţiei produselor.</p>', '<p><a id="p58"></a>Statul dispare treptat în măsura în care nu mai există capitalişti, nu mai există clase şi, prin urmare, nu mai poate fi <i>reprimată</i> nici o <i>clasă</i>.</p>', '<p><a id="p59"></a>Dar statul n-a dispărut încă complet, căci rămâne ocrotirea „dreptului burghez“, care consfinţeşte inegalitatea în fapt. Pentru ca statul să dispară complet este necesară înfăptuirea comunismului deplin.</p>', '<p>\xa0</p>', '<p class="mid" style="text-align: center;"><a id="p60"></a>4. Faza superioară a societăţii comuniste</p>', '<p><a id="p61"></a>Marx continuă:</p>', '<blockquote><a id="p62"></a>„...În faza superioară a societăţii comuniste, după ce va dispărea subordonarea înrobitoare a indivizilor faţă de diviziunea muncii şi, o dată cu ea, opoziţia dintre munca intelectuală şi munca fizică; când munca va înceta să mai fie numai un mijloc de existenţă şi va deveni ea însăşi prima necesitate vitală; când alături de dezvoltarea multilaterală a indivizilor vor creşte şi forţele de producţie, iar toate izvoarele avuţiei colective vor ţâşni ca un torent — abia atunci limitele înguste ale dreptului burghez vor putea fi cu totul depăşite şi societatea va putea înscrie pe stindardele ei: «De la fiecare după capacităţi, fiecăruia după nevoi»“.</blockquote>', '<p><a id="p63"></a>Abia acum putem aprecia întreaga justeţe a observaţiilor pe care le-a făcut Engels atunci când şi-a bătut joc fără cruţare de absurditatea îmbinării cuvintelor: „libertate“ şi „stat“. <a id="cit83"></a>Atâta timp cât există stat, nu există libertate. Când va exista libertate, nu va mai exista stat.</p>', '<p><a id="p64"></a>Baza economică a dispariţiei complete a statului o constituie un grad atât de înalt de dezvoltare a comunismului, încât dispare opoziţia dintre munca intelectuală şi cea fizică, dispare, prin urmare, unul din principalele izvoare ale inegalităţii <i>sociale</i> de astăzi, şi anume un izvor care nu poate fi înlăturat dintr-o dată numai prin trecerea mijloacelor de producţie în proprietate obştească, numai prin exproprierea capitaliştilor.</p>', '<p><a id="p65"></a>Această expropriere va face <i>cu putinţă</i> o uriaşă dezvoltare a forţelor de producţie. Şi, văzând cât de mult <i>împiedică</i> încă de pe acum capitalismul această dezvoltare, văzând cât de mari progrese s-ar putea realiza pe baza nivelului deja atins al tehnicii moderne, suntem îndreptăţiţi să afirmăm cu cea mai mare certitudine că exproprierea capitaliştilor va determina inevitabil o uriaşă dezvoltare a forţelor de producţie ale societăţii omeneşti. Dar cât de repede se va desfăşura această dezvoltare, cât de repede va ajunge ea la faza suprimării diviziunii muncii, a înlăturării opoziţiei dintre munca intelectuală şi cea fizică, a transformării muncii în „prima necesitate vitală“, lucrul acesta nu-l ştim şi nici <i>nu-l putem</i> şti.</p>', '<p><a id="p66"></a>De aceea suntem în drept să vorbim numai despre dispariţia inevitabilă a statului, subliniind caracterul de lungă durată al acestui proces, dependenţa lui de rapiditatea cu care se va dezvolta <i>faza superioară</i> a comunismului şi lăsând deschisă problema termenelor sau a formelor concrete ale dispariţiei lui, căci date în vederea rezolvării acestor probleme <i>nu există</i>.</p>', '<p><a id="p67"></a>Statul va putea să dispară complet atunci când societatea va înfăptui principiul: „de la fiecare după capacităţi, fiecăruia după nevoi“, cu alte cuvinte atunci când oamenii se vor obişnui atât de mult cu respectarea regulilor fundamentale ale convieţuirii sociale şi când munca lor va fi atât de productivă, încât ei vor munci de bunăvoie, <i>după capacitate</i>. „Limitele înguste ale dreptului burghez“, care îl sileşte pe om să calculeze cu duritatea lui Shylock ca nu cumva să lucreze cu o jumătate de oră mai mult decât altul, ca nu cumva să primească o plată mai mică decât altul, aceste limite înguste vor fi atunci depăşite. Repartiţia produselor nu va necesita atunci reglementarea de către societate a cantităţii de produse pe care o are de primit fiecare: fiecare va lua în mod liber „după nevoie“.</p>', '<p><a id="p68"></a>Din punctul de vedere burghez este uşor să declari că o astfel de orânduire socială este „o pură utopie“ şi să faci ironii în sensul că socialiştii făgăduiesc fiecăruia dreptul de a primi de la societate, fără nici un control al muncii fiecărui cetăţean în parte, orice cantitate de trufe, de automobile, de piane etc. Cu astfel de ironii se eschivează până în ziua de azi majoritatea „savanţilor“ burghezi, trădând astfel atât propria lor ignoranţă, cât şi faptul că apără în mod interesat capitalismul.</p>', '<p><a id="p69"></a>Ignoranţă, — căci nici unui socialist nu i-a trecut prin minte „să tăgăduiască“ venirea fazei superioare de dezvoltare a comunismului, iar <i>previziunea</i> marilor socialişti că această fază va veni nu presupune nici productivitatea de astăzi a muncii şi <i>nici</i> pe filistinul <i>de astăzi</i>, în stare să spargă „fără nici un scop“ — la fel ca şi seminariştii lui Pomealovski — depozitele de bunuri publice şi să ceară imposibilul.</p>', '<p><a id="p70"></a>Până la faza „superioară“ a comunismului, socialiştii cer ca societatea şi statul să controleze <i>în modul cel mai riguros</i> cuantumul muncii şi cuantumul consumului; acest control însă trebuie <i>să înceapă</i> cu exproprierea capitaliştilor, cu controlul muncitorilor asupra capitaliştilor şi să fie exercitat nu de statul birocratic, ci de statul <i>muncitorilor înarmaţi</i>.</p>', '<p><a id="p71"></a>Apărarea interesată a capitalismului de către ideologii burghezi (şi de către ciracii lor de teapa domnilor Ţereteli, Cernovi &amp; Co.) constă tocmai în faptul că ei <i>substituie</i> discuţiile şi controversele referitoare la viitorul îndepărtat problemei arzătoare şi actuale a politicii <i>de azi:</i> exproprierea capitaliştilor, transformarea <i>tuturor</i> cetăţenilor în lucrători şi funcţionari ai <i>unui singur</i> mare „sindicat“, şi anume ai statului întreg, şi subordonarea completă a întregii activităţi a acestui sindicat statului cu adevărat democratic, <i>statului Sovietelor de deputaţi ai muncitorilor şi soldaţilor</i>.</p>', '<p><a id="p72"></a>Atunci când profesorul savant, şi după el şi filistinul, iar în urma acestuia domnii Ţereteli şi Cernovi vorbesc de utopiile absurde, de făgăduielile demagogice ale bolşevicilor, de imposibilitatea „introducerii“ socialismului, ei au de fapt în vedere tocmai etapa sau faza superioară a comunismului, pe care nu numai că nimeni n-a făgăduit s-o „introducă“, dar nici nu s-a gândit măcar la aşa ceva, pentru că în general ea nu poate fi „introdusă“.</p>', '<p><a id="p73"></a>Şi am ajuns aici la problema deosebirii ştiinţifice dintre socialism şi comunism, pe care a atins-o Engels în consideraţiile menţionate mai sus asupra caracterului greşit al denumirii de „social-democraţi“. Din punct de vedere politic, deosebirea dintre prima fază sau faza inferioară a comunismului şi cea superioară va deveni cu timpul, probabil, uriaşă, dar ar fi ridicol s-o stabilim de pe acum, în condiţiile existenţei capitalismului; pe primul plan pot s-o pună doar unii dintre anarhişti (în cazul în care au mai rămas printre anarhişti oameni care n-au învăţat nimic în urma metamorfozei „plehanoviste“ a unor oameni ca Kropotkin, Grave, Cornelissen şi a celorlalţi „aşi“ ai anarhismului, deveniţi social-şovinişti sau anarhişti de tranşee, precum s-a exprimat Ge, unul dintre puţinii anarhişti care şi-au mai păstrat cinstea şi conştiinţa).</p>', '<p><a id="p74"></a>Deosebirea ştiinţifică dintre socialism şi comunism este însă clară. Ceea ce de obicei este denumit socialism poartă la Marx denumirea de „prima“ fază sau faza inferioară a societăţii comuniste. În măsura în care mijloacele de producţie devin proprietate <i>comună</i>, în aceeaşi măsură cuvântul „comunism“ poate fi folosit şi în acest caz, fără a uita însă că acesta <i>nu</i> e comunismul deplin. Marea însemnătate a lămuririlor lui Marx constă în faptul că el aplică şi aici în mod consecvent dialectica materialistă, teoria dezvoltării, văzând în comunism ceva ce se dezvoltă din capitalism. În locul definiţiilor scolastice născocite, „ticluite“ şi în locul discuţiilor sterpe în jurul unor cuvinte (ce este socialismul şi ce este comunismul), Marx face o analiză a ceea ce s-ar putea denumi treptele maturităţii economice a comunismului.</p>', '<p><a id="p75"></a>În prima fază, pe prima lui treaptă, comunismul <i>nu</i> poate fi încă economiceşte cu totul matur, cu totul eliberat de tradiţiile sau de urmele capitalismului. De aici şi fenomenul atât de interesant al menţinerii în prima fază a comunismului a „limitelor înguste ale dreptului <i>burghez“</i>. În ceea ce priveşte repartiţia produselor de <i>consum</i>, dreptul burghez presupune, desigur, în mod inevitabil şi <i>un stat burghez</i>, deoarece dreptul nu reprezintă nimic fără un aparat în stare <i>să impună prin constrângere</i> respectarea normelor de drept.</p>', '<p><a id="p76"></a>Rezultă că în comunism continuă să se menţină un anumit timp nu numai dreptul burghez, ci chiar şi statul burghez — fără burghezie!</p>', '<p><a id="p77"></a>Acest lucru poate părea paradoxal sau pur şi simplu un joc mintal dialectic, învinuire deseori adusă marxismului de către unii oameni care nu şi-au dat câtuşi de puţin osteneala de a studia conţinutul lui extrem de profund.</p>', '<p><a id="p78"></a>În realitate însă, viaţa arată la fiecare pas, atât în natură cât şi în societate, existenţa în cadrul noului a rămăşiţelor vechiului. Şi Marx n-a introdus în mod arbitrar în comunism o fărâmă de drept „burghez“, căci a luat ceea ce este inevitabil din punct de vedere economic şi politic în societatea care iese <i>din sânul</i> capitalismului.</p>', '<p><a id="p79"></a>Democraţia are o uriaşă însemnătate în lupta dusă de clasa muncitoare împotriva capitaliştilor în vederea eliberării sale. Dar democraţia nu constituie nicidecum o limită dincolo de care nu se poate trece, ci numai una dintre etapele drumului de la feudalism la capitalism şi de la capitalism la comunism.</p>', '<p><a id="p80"></a><a id="cit84"></a>Democraţie înseamnă egalitate. Se înţelege deci ce uriaşă însemnătate are lupta proletariatului pentru egalitate şi lozinca egalităţii dacă aceasta este just înţeleasă în sensul desfiinţării <i>claselor</i>. Dar democraţia înseamnă numai o egalitate <i>formală</i>. Şi, de îndată ce a fost înfăptuită egalitatea tuturor membrilor societăţii <i>în ceea ce priveşte</i> stăpânirea mijloacelor de producţie, adică egalitatea muncii, egalitatea salariului, se va pune în mod inevitabil în faţa omenirii problema de a păşi mai departe, de la egalitatea formală la cea de fapt, adică la înfăptuirea principiului: „de la fiecare după capacităţi, fiecăruia după nevoi“. Prin ce etape, pe calea căror măsuri practice va păşi omenirea spre acest scop superior, nu ştim şi nu putem şti. Este însă important să fim lămuriţi asupra falsităţii totale a concepţiei burgheze obişnuite, după care socialismul este ceva mort, anchilozat, dat o dată pentru totdeauna, atunci când de fapt <i>abia</i> o dată cu socialismul va începe în toate domeniile vieţii sociale şi personale un progres rapid, adevărat, cu caracter real de masă, cu participarea <i>majorităţii</i> populaţiei şi, apoi, a întregii populaţii.</p>', '<p><a id="p81"></a><a id="cit48"></a>Democraţia este o formă a statului, una dintre varietăţile statului. Prin urmare, ea reprezintă, ca orice stat, aplicarea organizată, sistematică a constrângerii faţă de oameni. Aceasta pe de o parte. Pe de altă parte însă, ea înseamnă recunoaşterea formală a egalităţii dintre cetăţeni, a dreptului egal al tuturor de a participa la stabilirea formei de organizare a statului şi la conducerea lui. Iar acest lucru este legat, la rândul său, de faptul că, ajungând la o anumită treaptă de dezvoltare, democraţia uneşte în primul rând proletariatul, clasa revoluţionară, împotriva capitalismului, dându-i acesteia posibilitatea să sfărâme, să facă ţăndări, să şteargă de pe faţa pământului maşina de stat burgheză, fie ea şi burghezo-republicană — armata permanentă, poliţia şi birocraţia —, să le înlocuiască printr-o maşină de stat <i>mai</i> democratică, dar totuşi încă maşină de stat, întruchipată în masele muncitoreşti înarmate, înlocuită apoi cu participarea totală a poporului la miliţie.</p>', '<p><a id="p82"></a>Aici „cantitatea se transformă în calitate“: <i>o asemenea</i> treaptă a democratismului este legată de ieşirea din cadrul societăţii burgheze, de începutul transformării socialiste a societăţii. Din moment ce la conducerea statului ia parte într-adevăr <i>toată lumea</i>, capitalismul nu se mai poate menţine. Şi dezvoltarea capitalismului creează, la rândul ei, <i>premisele</i> necesare pentru ca într-adevăr „toată lumea“ <i>să poată</i> lua parte la conducerea statului. Din aceste premise fac parte însuşirea ştiinţei de carte de către întreaga populaţie, lucru care a şi fost înfăptuit într-un şir de ţări capitaliste mai înaintate, apoi „instruirea şi disciplinarea“ milioanelor de muncitori cu ajutorul vastului şi complicatului aparat socializat al poştei, al căilor ferate, al marilor fabrici, al marelui comerţ, al băncilor etc. etc.</p>', '<p><a id="p83"></a>În condiţiile existenţei acestor premise <i>economice</i> este pe deplin posibil, după ce capitaliştii şi birocraţii vor fi fost doborâţi, să se treacă imediat, de la o zi la alta, la înlocuirea acestora — în domeniul <i>controlului</i> producţiei şi repartiţiei, în domeniul <i>evidenţei</i> muncii şi a produselor — cu muncitorii înarmaţi, cu poporul înarmat în totalitatea lui. (Nu trebuie confundată problema controlului şi a evidenţei cu problema personalului cu pregătire ştiinţifică — ingineri, agronomi etc.: aceşti domni lucrează astăzi supunându-se capitaliştilor, şi vor lucra şi mai bine mâine supunându-se muncitorilor înarmaţi.)</p>', '<p><a id="p84"></a>Evidenţă şi control — iată <i>lucrul principal</i> necesar pentru „organizarea“, pentru buna funcţionare a societăţii comuniste <i>în prima ei fază</i>. Toţi cetăţenii devin acum slujbaşi salariaţi ai statului, care este constituit din înşişi muncitorii înarmaţi. <i>Toţi</i> cetăţenii devin acum funcţionari şi muncitori <i>ai unui singur</i> „sindicat“ de stat, care cuprinde întregul popor. Totul constă acum în aceea ca ei să lucreze deopotrivă, respectând cu exactitate cuantumul muncii, şi să fie retribuiţi deopotrivă. În acest domeniu, evidenţa şi controlul sunt extrem de <span class="spt"><i>simplificate</i></span> de capitalism şi reduse până la neobişnuit de simple, accesibile oricărui om cu ştiinţă de carte, operaţii de supraveghere şi de înregistrare, la cunoaşterea celor patru operaţii aritmetice şi la eliberarea unor chitanţe corespunzătoare. <a href="javascript:void(0);" id="n212">[212]</a></p>', '<p><a id="p85"></a>Atunci când <i>majoritatea</i> poporului va începe să ţină în mod de sine stătător şi pretutindeni o astfel de evidenţă, să exercite un astfel de control asupra capitaliştilor (deveniţi acum salariaţi) şi asupra domnilor intelectuali care îşi vor mai fi păstrat apucăturile capitaliste, atunci controlul acesta va deveni într-adevăr universal, general, exercitat de întregul popor, atunci în nici un chip nu va fi cu putinţă nici o eschivare de la el, „va fi imposibil să scapi de el“.</p>', '<p><a id="p86"></a>Întreaga societate va fi un singur birou şi o singură fabrică, în care şi munca, şi salarizarea vor fi egale.</p>', '<p><a id="p87"></a>Dar această disciplină „de fabrică“, pe care proletariatul care a învins pe capitalişti şi a doborât pe exploatatori o va extinde asupra întregii societăţi, nu este nicidecum idealul nostru, nici scopul nostru final, ci numai <i>o treaptă</i> necesară în vederea curăţirii radicale a societăţii de mârşăviile şi ticăloşiile generate de exploatarea capitalistă spre a putea păşi <i>mai departe</i>.</p>', '<p><a id="p88"></a>Din momentul în care toţi membrii societăţii sau cel puţin marea lor majoritate vor fi învăţat să conducă <i>ei înşişi</i> treburile statului, vor fi luat ei înşişi în mâinile lor această treabă, „vor fi organizat“ controlul asupra minorităţii infime a capitaliştilor, a domnişorilor care doresc să-şi păstreze apucăturile capitaliste, a muncitorilor care au fost puternic corupţi de capitalism, — din acest moment va începe să dispară necesitatea oricărei guvernări în general. Cu cât mai deplină devine democraţia, cu atât mai apropiat devine momentul în care ea devine inutilă. Cu cât mai democratic e „statul“ alcătuit din muncitori înarmaţi şi „care nu mai este un stat în adevăratul înţeles al cuvântului“, cu atât mai repede începe să dispară treptat <i>orice</i> stat.</p>', '<p><a id="p89"></a>Deoarece atunci când <span class="spt"><i>toată lumea</i></span> va învăţa să conducă şi va conduce realmente în mod de sine stătător producţia socială, când toată lumea în mod de sine stătător va ţine evidenţa şi va exercita controlul asupra trântorilor, a coconaşilor, a escrocilor şi a celorlalţi „păzitori ai tradiţiilor capitalismului“, — eschivarea de la această evidenţă şi acest control, înfăptuite de întregul popor, va deveni inevitabil atât de anevoioasă, va deveni o excepţie atât de rară, va fi însoţită probabil de o sancţionare atât de rapidă şi de aspră (căci muncitorii înarmaţi sunt oameni ai vieţii practice, şi nu intelectuali sentimentali, şi e cert că nu vor îngădui să se glumească cu dânşii), încât <span class="spt"><i>necesitatea</i></span> respectării regulilor simple, fundamentale ale oricărei convieţuiri umane va deveni foarte repede <span class="spt"><i>o deprindere</i></span>.</p>', '<p><a id="p90"></a>Şi atunci se va deschide larg drumul spre trecerea de la prima fază a societăţii comuniste la faza superioară a acesteia şi, totodată, spre dispariţia deplină a statului.\r\n</p>'],
'idChr': '3.06.07text',
'title': 'Capitolul al V-lea. Bazele economice ale dispariţiei treptate a statului',
'info': 'Statul şi revoluţia (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>Capitolul al VI-lea.<br/>Vulgarizarea marxismului de către oportunişti</h6>', '<p><a id="p1"></a>Problema raportului dintre stat şi revoluţia socială şi dintre revoluţia socială şi stat i-a preocupat foarte puţin pe cei mai de seamă teoreticieni şi publicişti ai Internaţionalei a II-a (1889—1914), ca de altfel şi problema revoluţiei în general. Dar faptul cel mai caracteristic în procesul creşterii treptate a oportunismului, care a dus în 1914 la falimentul Internaţionalei a II-a, este acela că, chiar atunci când această problemă se punea pe tapet, ei <i>căutau s-o ocolească</i> sau să n-o observe.</p>', '<p><a id="p2"></a>Se poate spune, în general, că din <i>tendinţa de a ocoli</i> problema raportului dintre revoluţia proletară şi stat, tendinţă care era în avantajul oportunismului şi care îl alimenta, a izvorât <i>denaturarea</i> marxismului şi completa lui vulgarizare.</p>', '<p><a id="p3"></a>Pentru a caracteriza, cel puţin pe scurt, acest trist proces, să luăm pe cei mai de seamă teoreticieni ai marxismului, pe Plehanov şi pe Kautsky.</p>', '<p>\xa0</p>', '<p class="mid" style="text-align: center;"><a id="p4"></a>1. Polemica lui Plehanov cu anarhiştii</p>', '<p><a id="p5"></a>Plehanov a consacrat problemei atitudinii anarhismului faţă de socialism o broşură specială: „Anarhism şi socialism“, care a apărut în limba germană în 1894.</p>', '<p><a id="p6"></a>Plehanov a reuşit să trateze această temă ocolind complet ceea ce era mai actual, la ordinea zilei, şi mai esenţial din punct de vedere politic în lupta împotriva anarhismului, şi anume raportul dintre revoluţie şi stat şi în general problema statului! Broşura lui poate fi împărţită în două părţi: una, istorică-literară, cuprinzând un material preţios asupra istoriei ideilor lui Stirner, Proudhon etc., iar a doua, filistină, cuprinzând consideraţii de prost gust pe tema că nu poţi deosebi pe un anarhist de un bandit.</p>', '<p><a id="p7"></a>Este o îmbinare extrem de amuzantă şi cât se poate de caracteristică pentru întreaga activitate a lui Plehanov din ajunul revoluţiei şi din cursul perioadei revoluţionare din Rusia: aşa s-a şi manifestat Plehanov între 1905 şi 1917 — semidoctrinar, semifilistin, târându-se pe tărâm politic în coada burgheziei.</p>', '<p><a id="p8"></a>Am văzut că Marx şi Engels, polemizând cu anarhiştii, au lămurit foarte minuţios concepţiile lor în ceea ce priveşte raportul dintre revoluţie şi stat. Publicând în 1891 „Critica Programului de la Gotha“ a lui Marx, Engels scria că „pe atunci — nu trecuseră nici doi ani de la Congresul de la Haga al Internaţionalei I — noi (adică Engels şi Marx) ne aflam în toiul luptei cu Bakunin şi anarhiştii lui“.</p>', '<p><a id="p9"></a>Tocmai Comuna din Paris încercaseră anarhiştii s-o declare, ca să zicem aşa, „a lor“, s-o prezinte ca o confirmare a învăţăturii lor; dar ei n-au înţeles câtuşi de puţin învăţămintele Comunei şi analiza acestor învăţăminte făcută de Marx. Anarhismul n-a dat nimic care să se apropie, măcar cu aproximaţie, de adevăr în problemele politice concrete: trebuie oare <i>să fie sfărâmată</i> vechea maşină de stat? şi <i>cu ce</i> trebuie înlocuită?</p>', '<p><a id="p10"></a>Dar a vorbi despre „anarhism şi socialism“ ocolind întreaga problemă a statului şi <i>neobservând</i> întreaga dezvoltare a marxismului înainte şi după Comună însemna a aluneca inevitabil spre oportunism. Căci oportunismului îi e necesar, mai mult decât orice, tocmai ca cele două probleme menţionate de noi mai sus să <i>nu</i> fie puse de fel. Acest lucru înseamnă <i>deja</i> victoria oportunismului.</p>', '<p>\xa0</p>', '<p class="mid" style="text-align: center;"><a id="p11"></a>2. Polemica lui Kautsky cu oportuniştii</p>', '<p><a id="p12"></a>În literatura rusă există, fără îndoială, un număr incomparabil mai mare de traduceri din operele lui Kautsky decât în oricare alta. Nu în zadar unii social-democraţi germani au lansat gluma că în Rusia Kautsky e mult mai citit decât în Germania (în paranteză fie zis, această glumă are un conţinut istoric mult mai profund decât bănuiesc aceia care au lansat-o: în rândurile muncitorilor ruşi a existat în 1905 o cerere extraordinar de mare, fără precedent, pentru cele mai bune opere ale celei mai bune literaturi social-democrate din lume şi, obţinând un număr de traduceri şi de ediţii ale acestor opere nemaiîntâlnit în alte ţări, au transplantat, ca să zicem aşa, în mod accelerat experienţa uriaşă a ţării vecine, mai înaintate, pe terenul proaspăt al mişcării noastre proletare).</p>', '<p><a id="p13"></a>Kautsky e foarte cunoscut la noi nu numai prin expunerea marxismului într-o formă populară, ci şi prin polemica lui cu oportuniştii, în frunte cu Bernstein. Un fapt este însă aproape necunoscut, şi acest fapt nu poate fi ocolit atunci când ne propunem sarcina de a urmări modul în care a alunecat Kautsky până la o neînchipuit de ruşinoasă dezorientare şi până la apărarea social-şovinismului în timpul uriaşei crize din 1914—1915. Acesta este tocmai faptul că, înainte de a fi luat atitudine împotriva reprezentanţilor celor mai de seamă ai oportunismului din Franţa (Millerand şi Jaurès) şi din Germania (Bernstein), Kautsky a dat dovadă de foarte mari şovăieli. Revista marxistă „Zarea“, <a href="javascript:void(0);" id="n213">[213]</a> care a apărut în 1901—1902 la Stuttgart şi care apăra concepţiile proletare revoluţionare, a fost nevoită <i>să polemizeze</i> cu Kautsky, să dea denumirea de rezoluţie „de cauciuc“ rezoluţiei prezentate de dânsul la Congresul socialist internaţional de la Paris care a avut loc în 1900, rezoluţie echivocă, evazivă, împăciuitoare faţă de oportunişti. În literatura germană au fost publicate scrisori de-ale lui Kautsky în care el a dat dovadă de nu mai puţine şovăieli înainte de a fi pornit campania împotriva lui Bernstein.</p>', '<p><a id="p14"></a>O semnificaţie mult mai profundă are însă faptul că în însăşi polemica lui Kautsky cu oportuniştii, în felul lui de a pune şi de a trata problema observăm acum, când studiem <i>istoria</i> celei mai recente trădări de către el a marxismului, o abatere sistematică spre oportunism tocmai în problema statului.</p>', '<p><a id="p15"></a>Să luăm prima lucrare vastă a lui Kautsky împotriva oportunismului, cartea sa „Bernstein şi programul social-democrat“. Kautsky combate cu meticulozitate pe Bernstein. Dar iată un fapt caracteristic.</p>', '<p><a id="p16"></a>În cartea sa de faimă herostratică „Premisele socialismului“, Bernstein aduce marxismului acuzaţia de „blanquism“ (acuzaţie repetată de mii de ori de atunci încoace în Rusia de către oportunişti şi burghezii liberali împotriva reprezentanţilor marxismului revoluţionar, bolşevicii). Cu acest prilej, Bernstein se opreşte în mod special asupra operei lui Marx „Războiul civil din Franţa“, încercând, după cum am văzut, într-un mod cât se poate de nereuşit să identifice punctul de vedere al lui Marx cu privire la învăţămintele Comunei cu punctul de vedere al lui Proudhon. O deosebită atenţie acordă Bernstein concluziei lui Marx pe care acesta a subliniat-o în prefaţa din 1872 la „Manifestul Comunist“ şi care glăsuieşte: „clasa muncitoare nu poate să ia pur şi simplu în stăpânire maşina de stat aşa cum este şi s-o pună în funcţiune pentru propriile ei scopuri“.</p>', '<p><a id="p17"></a>Lui Bernstein „i-a plăcut“ atât de mult această formulă, încât el o citează în cartea lui de cel puţin trei ori, interpretând-o în sensul cel mai denaturat şi mai oportunist.</p>', '<p><a id="p18"></a>Marx, după cum am văzut, vrea să spună că clasa muncitoare trebuie <i>să sfărâme, să zdrobească, să arunce în aer</i> (Sprengung, explozie, — expresie întrebuinţată de Engels) întreaga maşină de stat. După Bernstein rezultă însă că prin aceste cuvinte Marx ar fi pus în gardă clasa muncitoare <i>împotriva</i> unui revoluţionarism exagerat în momentul cuceririi puterii.</p>', '<p><a id="p19"></a>O denaturare mai grosolană şi mai neruşinată a ideii lui Marx nici că se poate imagina.</p>', '<p><a id="p20"></a>Şi cum a procedat oare Kautsky, combătând cu meticulozitate bernsteiniada?</p>', '<p><a id="p21"></a>El s-a eschivat să cerceteze în toată profunzimea ei denaturarea marxismului de către oportunism în această problemă. Reproducând din prefaţa lui Engels la „Războiul civil“ al lui Marx fragmentul citat mai sus, Kautsky a afirmat că, după Marx, clasa muncitoare nu poate să ia <i>pur şi simplu</i> în stăpânire maşina de stat <i>aşa cum este</i>, în general însă o <i>poate</i> lua în stăpânire, şi atâta tot. Că Bernstein a atribuit lui Marx o idee <span class="spt"><i>exact contrară</i></span> adevăratei idei a lui Marx, că începând din 1852 Marx a formulat ca sarcină a revoluţiei proletare „sfărâmarea“ maşinii de stat, despre toate acestea nu găseşti nici un cuvânt la Kautsky.</p>', '<p><a id="p22"></a>Rezultatul a fost că deosebirea esenţială dintre marxism şi oportunism în problema sarcinilor revoluţiei proletare a fost escamotată de Kautsky!</p>', '<blockquote><a id="p23"></a>„Rezolvarea problemei dictaturii proletare — a scris Kautsky «împotriva» lui Bomstein — o putem lăsa fără grijă pe seama viitorului“ (p. 172, ediţia germ.).</blockquote>', '<p><a id="p24"></a>Aceasta nu înseamnă a polemiza <i>împotriva</i> lui Bernstein, ci înseamnă a-i face în fond <i>o concesie</i>, înseamnă a capitula în faţa oportunismului, căci oportuniştilor nici nu le trebuie deocamdată nimic altceva decât „să lase fără grijă pe seama viitorului“ toate problemele fundamentale privitoare la sarcinile revoluţiei proletare.</p>', '<p><a id="p25"></a>Timp de 40 de ani, din 1852 şi până în 1891, Marx şi Engels au învăţat proletariatul că el trebuie să sfărâme maşina de stat. Iar în 1899, în faţa trădării complete a marxismului în această problemă de către oportunişti, Kautsky <i>substituie</i> problemei dacă această maşină trebuie sau nu să fie sfărâmată problema formelor concrete ale sfărâmării şi se refugiază sub scutul „incontestabilului“ (şi sterilului) adevăr filistin după care formele concrete nu pot fi cunoscute dinainte!!</p>', '<p><a id="p26"></a>Între Marx şi Kautsky este o prăpastie în ceea ce priveşte atitudinea lor faţă de sarcina partidului proletar de a pregăti clasa muncitoare pentru revoluţie.</p>', '<p><a id="p27"></a>Să luăm următoarea lucrare, mai matură, a lui Kautsky, consacrată şi ea într-o însemnată măsură combaterii greşelilor oportunismului. Este vorba de broşura lui despre „Revoluţia socială“. Autorul şi-a luat aici ca temă specială problema „revoluţiei proletare“ şi a „regimului proletar“. În această broşură, autorul aduce multe lucruri extrem de preţioase, dar <i>ocoleşte</i> tocmai problema statului. În lucrare se vorbeşte peste tot de cucerirea puterii de stat, şi atât; a fost aleasă adică o asemenea formulare care face concesii oportuniştilor, întrucât ea <i>admite</i> cucerirea puterii <i>fără</i> distrugerea maşinii de stat. Tocmai ceea ce Marx declara în 1872 drept „învechit“ în programul „Manifestului Comunist“ <i>este reînviat</i> de Kautsky în 1902.</p>', '<p><a id="p28"></a>Broşura consacră un paragraf special „Formelor şi armelor revoluţiei sociale“. Se vorbeşte aici şi despre greva politică de masă, şi despre războiul civil, şi despre asemenea „instrumente ale forţei unui mare stat modern, cum sunt birocraţia şi armata“, dar despre cele ce i-a învăţat pe muncitori Comuna nu se suflă nici un cuvânt. Evident că nu degeaba Engels a pus în gardă, mai ales pe socialiştii germani, împotriva „venerării superstiţioase“ a statului.</p>', '<p><a id="p29"></a>Kautsky prezintă lucrurile astfel: proletariatul învingător „va înfăptui programul democratic“, şi expune punctele acestuia. Despre elementele noi pe care le-a adus anul 1871 în problema înlocuirii democraţiei burgheze prin democraţia proletară, nici un cuvânt. Kautsky se eschivează prin banalităţi care sună „solid“:</p>', '<blockquote><a id="p30"></a>„Este de la sine înţeles că nu vom obţine dominaţia în condiţiile existenţei actualelor rânduieli. Revoluţia presupune ea însăşi lupte de lungă durată, mergând în adâncime, care vor reuşi să schimbe structura noastră politică şi socială de azi“.</blockquote>', '<p><a id="p31"></a>Fără îndoială că acest lucru este „de la sine înţeles“, ca şi adevărul potrivit căruia calul mănâncă ovăz şi Volga se varsă în Marea Caspică. Păcat numai că printr-o frază goală şi umflată despre lupta care „merge în adâncime“ este <i>ocolită</i> o problemă vitală pentru proletariatul revoluţionar, problema de a şti <i>prin ce anume</i> se exprimă „adâncimea“ revoluţiei <i>lui</i> în raport cu statul, în raport cu democraţia, spre deosebire de revoluţiile precedente, neproletare.</p>', '<p><a id="p32"></a>Ocolind această problemă, Kautsky face <i>de fapt</i> o concesie oportunismului în această problemă esenţială, declarând <i>în vorbe</i> un război înverşunat oportunismului, subliniind importanţa „ideii revoluţiei“ (ce valoare poate avea această „idee“ din moment ce te temi să propagi printre muncitori învăţămintele concrete ale revoluţiei?), sau proclamând: „idealism revoluţionar înainte de toate“, sau declarând că astăzi muncitorii englezi nu prea sunt „altceva decât nişte mic-burghezi“.</p>', '<blockquote><a id="p33"></a>„În societatea socialistă — scrie Kautsky — pot fiinţa alături... cele mai diferite forme de întreprinderi: birocratice (??), trade-unioniste, cooperatiste, individuale“... „Există, de pildă, întreprinderi, cum ar fi căile ferate, care nu se pot lipsi de o organizare birocratică(??). Organizarea democratică poate căpăta în acest caz următorul aspect: muncitorii aleg delegaţi care alcătuiesc un fel de parlament, şi acest parlament stabileşte regimul de lucru şi supraveghează felul în care funcţionează aparatul birocratic. Alte întreprinderi pot fi încredinţate sindicatelor muncitoreşti, iar altele pot fi organizate pe baze cooperatiste“ (p. 148 şi 115 din traducerea rusă, ediţia apărută la Geneva în 1903).</blockquote>', '<p><a id="p34"></a>Acest raţionament este greşit şi reprezintă un pas înapoi faţă de explicaţiile date în perioada dintre 1870 şi 1880 de Marx şi de Engels în lumina învăţămintelor Comunei.</p>', '<p><a id="p35"></a>Din punctul de vedere al organizării „birocratice“, pasămite necesare, căile ferate nu se deosebesc absolut cu nimic de toate întreprinderile marii industrii mecanizate în general, de orice fabrică, de orice mare magazin, de orice mare întreprindere agricolă capitalistă. În toate aceste întreprinderi tehnica impune în mod imperios cea mai strictă disciplină, cea mai mare exactitate în îndeplinirea de către fiecare persoană a părţii de muncă ce-i este încredinţată, sub ameninţarea opririi întregii întreprinderi sau a deteriorării mecanismului, a stricării produsului. În toate întreprinderile de acest fel, de bună seamă că muncitorii „vor alege delegaţi care vor alcătui <i>un fel de parlament“</i>.</p>', '<p><a id="p36"></a>Dar tocmai aici e miezul chestiunii: acest „un fel de parlament“ <span class="spt"><i>nu</i></span> va fi un parlament în sensul instituţiilor burghezo-parlamentare. Toată chestiunea constă aici în faptul că acest „un fel de parlament“ <span class="spt"><i>nu</i></span> se va mărgini numai „să stabilească regimul de lucru şi să supravegheze felul în care funcţionează aparatul birocratic“, precum îşi închipuie Kautsky, a cărui gândire nu depăşeşte cadrul parlamentarismului burghez. În societatea socialistă, acest „un fel de parlament“, alcătuit din deputaţi ai muncitorilor, „va stabili“, desigur, „regimul de lucru şi va supraveghea felul în care funcţionează“ „aparatul“ <span class="spt"><i>dar</i></span> aparatul acesta <span class="spt"><i>nu</i></span> va fi un aparat „birocratic“. Cucerind puterea politică, muncitorii vor sfărâma vechiul aparat birocratic, îl vor dărâma din temelii, nu vor lăsa dintr-însul piatră pe piatră, îl vor înlocui cu un aparat nou, alcătuit din aceiaşi muncitori şi funcţionari, iar <span class="spt"><i>împotriva</i></span> transformării acestora în birocraţi se vor lua imediat măsurile care au fost amănunţit examinate de Marx şi Engels: 1) nu numai eligibilitatea, dar şi revocabilitatea acestora în orice moment; 2) un salariu care să nu depăşească pe acela al unui muncitor; 3) trecerea imediată la sistemul exercitării funcţiilor de control şi de supraveghere de către <i>toată lumea</i>, încât <i>toată lumea</i> să devină pentru un timp „birocrată“ şi astfel să nu poată <span class="spt"><i>nimeni</i></span> deveni „birocrat“.</p>', '<p><a id="p37"></a>Kautsky n-a aprofundat de loc sensul cuvintelor lui Marx: „Comuna trebuia să fie nu un organism parlamentar, ci un organism activ, atât executiv cât şi legislativ“.</p>', '<p><a id="p38"></a>Kautsky n-a înţeles de loc deosebirea dintre parlamentarismul burghez, care reuneşte democraţia <span class="spt"><i>(nu pentru popor)</i></span> cu birocratismul <span class="spt"><i>(împotriva poporului)</i></span>, democratismul proletar, care va lua îndată măsuri pentru a smulge birocratismul din rădăcini şi care va fi capabil să ducă aceste măsuri până la capăt, până la nimicirea deplină a birocratismului, până la introducerea deplină a unei democraţii pentru popor.</p>', '<p><a id="p39"></a>Kautsky a manifestat aci aceeaşi „venerare superstiţioasă“ a statului, aceeaşi „credinţă superstiţioasă“ în birocratism.</p>', '<p><a id="p40"></a>Să trecem la ultima şi cea mai bună lucrare a lui Kautsky împotriva oportuniştilor, la broşura sa „Drumul spre putere“ (nepublicată, pare-mi-se, în ruseşte, căci ea a apărut în 1909, când reacţiunea era la noi în toi). Această broşură reprezintă un mare pas înainte, deoarece ea tratează nu chestiunea programului revoluţionar în genere, ca broşura din 1899 îndreptată împotriva lui Bernstein, nu chestiunea sarcinilor revoluţiei sociale independent de momentul izbucnirii ei, ca broşura „Revoluţia socială“ din 1902, ci chestiunea împrejurărilor concrete care ne obligă să recunoaştem că „era revoluţiilor“ <i>începe</i>.</p>', '<p><a id="p41"></a>Autorul arată în mod precis că contradicţiile de clasă se înăspresc în general şi că imperialismul are un rol deosebit de însemnat în această privinţă. După „perioada revoluţionară 1789—1871“ din Europa occidentală, din 1905 a început o perioadă analogă în Orient. Războiul mondial se apropie cu o repeziciune ameninţătoare. „Proletariatul nu mai poate vorbi de o revoluţie prematură“. „Am intrat într-o perioadă revoluţionară“. „Era revoluţionară începe“.</p>', '<p><a id="p42"></a>Aceste declaraţii sunt absolut clare. Broşura aceasta a lui Kautsky poate servi ca măsură de comparaţie între ceea ce <i>promisese să fie</i> social-democraţia germană înainte de războiul imperialist şi starea de decădere totală în care a ajuns ea (inclusiv Kautsky însuşi) la izbucnirea războiului. „Situaţia actuală — scria Kautsky în această broşură — creează primejdia ca noi (adică social-democraţia germană) să putem fi lesne consideraţi mai moderaţi decât suntem în realitate“. În realitate însă, Partidul social-democrat german s-a dovedit incomparabil mai moderat şi mai oportunist decât părea să fie!</p>', '<p><a id="p43"></a>Cu atât mai caracteristic este faptul că, după ce a declarat categoric că era revoluţiilor a început, Kautsky, până şi în broşura consacrată, după cum spune el însuşi, analizării tocmai a problemei „revoluţiei <i>politice“</i>, a ocolit din nou cu desăvârşire problema statului.</p>', '<p><a id="p44"></a>Din ansamblul acestor ocoliri ale problemei, treceri sub tăcere, eschivări a rezultat în mod inevitabil acea trecere totală la oportunism despre care trebuie să vorbim acum.</p>', '<p><a id="p45"></a>Prin Kautsky, social-democraţia germană parcă ar declara: îmi menţin concepţiile revoluţionare (1899). Recunosc în special că revoluţia socială a proletariatului este inevitabilă (1902). Recunosc că începe o nouă eră a revoluţiilor (1909). Dar dau înapoi în comparaţie cu cele spuse de Marx încă în 1852, de îndată ce se pune problema sarcinilor revoluţiei proletare în ceea ce priveşte statul (1912).</p>', '<p><a id="p46"></a>Tocmai astfel a fost pusă foarte net problema în polemica lui Kautsky cu Panneckoek.</p>', '<p>\xa0</p>', '<p class="mid" style="text-align: center;"><a id="p47"></a>3. Polemica lui Kautsky cu Panneckoek</p>', '<p><a id="p48"></a>Panneckoek luase atitudine împotriva lui Kautsky în calitate de reprezentant al curentului „radical de stânga“, care număra printre exponenţii lui pe Rosa Luxemburg, Karl Radek şi alţii; susţinând tactica revoluţionară, acest curent era unit prin convingerea că Kautsky se situează pe poziţia „centrului“, poziţia unei oscilări lipsite de principii între marxism şi oportunism. Justeţea acestei păreri a fost dovedită pe deplin de război, atunci când curentul „centrist“ (pe nedrept denumit marxist) sau „kautskist“ s-a manifestat în toată dezgustătoarea lui netrebnicie.</p>', '<p><a id="p49"></a>În articolul său: „Acţiunile de masă şi revoluţia“ („Neue Zeit“, 1912, XXX, 2), în care era atinsă şi problema statului, Panneckoek a caracterizat poziţia lui Kautsky drept „radicalism pasiv“, „teorie a aşteptării inerte“. „Kautsky nu vrea să vadă procesul revoluţiei“ (p. 616). Punând astfel problema, Panneckoek s-a referit la tema care ne interesează pe noi, şi anume la tema sarcinilor revoluţiei proletare în ceea ce priveşte statul.</p>', '<blockquote><a id="p50"></a>„Lupta proletariatului — scria el — nu este pur şi simplu o luptă împotriva burgheziei pentru puterea de stat, ci o luptă <i>împotriva</i> puterii de stat... Conţinutul revoluţiei proletare constă în nimicirea şi înlăturarea (textual: dizolvarea, Auflösung) instrumentelor de forţă ale statului de către instrumentele de forţă ale proletariatului... Lupta încetează abia atunci când, ca rezultat final, are loc distrugerea completă a organizaţiei de stat. Organizaţia majorităţii îşi dovedeşte superioritatea prin aceea că nimiceşte organizaţia minorităţii dominante“ (p. 548).</blockquote>', '<p><a id="p51"></a>Formularea în care şi-a îmbrăcat Panneckoek ideile are foarte mari neajunsuri. Dar ideea este totuşi limpede, şi este interesant de văzut <i>cum</i> a fost ea combătută de Kautsky.</p>', '<blockquote><a id="p52"></a>„Până acum — a scris acesta — opoziţia dintre social-democraţi şi anarhişti consta în faptul că primii voiau să cucerească puterea de stat, iar cei din urmă s-o distrugă. Panneckoek vrea şi una şi alta“ (p. 724).</blockquote>', '<p><a id="p53"></a>Dacă expunerea lui Panneckoek nu este destul de clară şi concretă (fără să mai vorbim aici de alte neajunsuri ale articolului său, care nu au legătură cu tema în discuţie), apoi Kautsky s-a ocupat tocmai de esenţa <i>principială</i> a problemei, aşa cum este schiţată de Panneckoek, şi în problema <i>principială fundamentală</i> el a părăsit complet poziţiile marxismului, trecând cu totul la oportunism. Deosebirea dintre social-democraţi şi anarhişti e definită de el într-un mod cu totul greşit, marxismul este complet denaturat şi vulgarizat.</p>', '<p><a id="p54"></a>Deosebirea dintre marxişti şi anarhişti constă în aceea că (1) marxiştii, punându-şi ca ţel desfiinţarea completă a statului, admit că acest ţel e realizabil numai după desfiinţarea claselor de către revoluţia socialistă, ca rezultat al instaurării socialismului, care duce la dispariţia treptată a statului; anarhiştii vor desfiinţarea completă a statului de azi pe mâine, fără să înţeleagă condiţiile în care această desfiinţare e realizabilă. (2) Marxiştii consideră că este necesar ca proletariatul, cucerind puterea politică, să distrugă complet vechea maşină de stat şi s-o înlocuiască cu una nouă, constând într-o organizaţie a muncitorilor înarmaţi, de tipul Comunei; anarhiştii, susţinând ideea distrugerii maşinii de stat, îşi reprezintă în mod cu totul neclar <i>cu ce</i> va înlocui proletariatul această maşină şi <i>cum</i> se va servi acesta din urmă de puterea revoluţionară; ei neagă chiar necesitatea folosirii puterii de stat de către proletariatul revoluţionar, neagă dictatura revoluţionară a acestuia. (3) Marxiştii preconizează pregătirea proletariatului pentru revoluţie pe calea folosirii statului actual; anarhiştii resping acest lucru.</p>', '<p><a id="p55"></a>În această discuţie, Panneckoek a fost acela care a reprezentat marxismul împotriva lui Kautsky, căci tocmai Marx ne-a învăţat că proletariatul nu poate cuceri pur şi simplu puterea de stat în sensul trecerii vechiului aparat de stat în alte mâini, ci trebuie să zdrobească, să sfărâme acest aparat, să-l înlocuiască cu unul nou.</p>', '<p><a id="p56"></a>Kautsky părăseşte marxismul, trecând în tabăra oportuniştilor, căci la el dispare cu totul tocmai această nimicirea maşinii de stat, nimicire cu totul inacceptabilă pentru oportunişti, lăsând acestora o portiţă de ieşire în sensul că s-ar putea interpreta „cucerirea“ ca o simplă dobândire a majorităţii.</p>', '<p><a id="p57"></a>Pentru a masca această denaturare a marxismului, Kautsky procedează ca un adevărat bucher: el reproduce un „citat“ chiar din Marx. în 1850 Marx scrisese despre necesitatea centralizării energice a forţei în mâinile puterii dc stat. Şi Kautsky întreabă triumfător: nu cumva vrea Panneckoek să distrugă „centralismul“?</p>', '<p><a id="p58"></a>Dar aceasta e pur şi simplu o scamatorie, asemănătoare cu identificarea bernsteinistă a marxismului cu proudhonismul în ceea ce priveşte concepţiile lor asupra federaţiei şi a centralismului.</p>', '<p><a id="p59"></a>„Citatul“ folosit de Kautsky se potriveşte aici ca nuca în perete. Centralismul e compatibil şi cu vechea maşină de stat, şi cu cea nouă. Dacă muncitorii îşi vor uni de bunăvoie forţele armate, acesta va fi centralism, dar acesta se va baza pe „distrugerea completă“ a aparatului de stat centralizat, a armatei permanente, a poliţiei, a birocraţiei. Kautsky procedează într-un mod cu desăvârşire şarlatanesc, ocolind binecunoscutele consideraţii ale lui Marx şi Engels privitoare la Comună şi scormonind un citat care n-are nici o legătură cu problema dată.</p>', '<blockquote><a id="p60"></a>„...Poate Panneckoek vrea să desfiinţeze funcţiile de stat ale funcţionarilor? — continuă Kautsky. — Noi nu ne putem lipsi însă de funcţionari nici în organizaţiile de partid, nici în cele sindicale şi cu atât mai puţin în administraţia statului. Programul nostru cere nu desfiinţarea funcţionarilor de stat, ci alegerea funcţionarilor de către popor... Este vorba acum nu de forma pe care o va lua aparatul administrativ al «viitorului stat», ci dacă lupta noastră politică va desfiinţa (textual: va dizolva, auflöst) puterea de stat <i>încă înainte ca noi s-o fi cucerit</i> (subliniat de Kautsky). Care minister împreună cu funcţionarii săi ar putea fi desfiinţat?“ Sunt enumerate: Ministerul Învăţământului, al Justiţiei, Ministerul de Finanţe, de Război. „Nu, nici unul dintre actualele ministere nu va fi înlăturat de lupta noastră politică împotriva guvernului... Repet pentru a evita orice neînţelegere: aici nu este vorba de forma pe care o va da «viitorului stat» social-democraţia victorioasă, ci de felul în care opoziţia noastră transformă statul actual“ (p. 725).</blockquote>', '<p><a id="p61"></a>Aceasta este o vădită falsificare. Panneckoek a pus în mod expres problema <i>revoluţiei</i>. Acest lucru este spus limpede atât în titlul articolului său, cât şi în pasajele citate. Sărind la chestiunea „opoziţiei“, Kautsky nu face altceva decât să substituie punctului de vedere revoluţionar pe cel oportunist. La el rezultă următoarele: acum opoziţie, iar după cucerirea puterii vom vorbi despre celelalte. <i>Revoluţia dispare!</i> Este tocmai ceea ce le trebuia oportuniştilor.</p>', '<p><a id="p62"></a>Nu e vorba aici nici de opoziţie şi nici de lupta politică în general, ci tocmai de <i>revoluţie</i>. Revoluţia constă în faptul că proletariatul <span class="spt"><i>distruge</i></span> „aparatul administrativ“ şi <span class="spt"><i>întreg</i></span> aparatul de stat, înlocuindu-l cu unul nou, alcătuit din muncitorii înarmaţi. Kautsky dă dovadă de „venerare superstiţioasă“ a „ministerelor“, dar de ce n-ar putea fi ele înlocuite, să zicem, prin comisii de specialişti care să funcţioneze pe lângă Sovietele de deputaţi ai muncitorilor şi soldaţilor, Soviete cu depline puteri şi atotputernice?</p>', '<p><a id="p63"></a>Esenţa chestiunii nu constă în a şti dacă vor rămâne „ministerele“ sau dacă vor exista „comisii de specialişti“ sau alt fel de instituţii, acest lucru este cu totul lipsit de importanţă. Esenţa chestiunii constă în faptul dacă va fi păstrată vechea maşină de stat (legată prin mii de fire de burghezie şi îmbibată pe de-a-ntregul de rutină şi de conservatism), sau dacă ea <i>va fi distrusă</i> şi înlocuită cu una <i>nouă</i>. Revoluţia nu trebuie să constea în aceea ca o nouă clasă să comande, să cârmuiască cu ajutorul <i>vechii</i> maşini de stat, ci în aceea ca ea <i>să sfărâme</i> această maşină şi să comande, să cârmuiască cu ajutorul unei <i>noi</i> maşini, — această idee <i>fundamentală</i> a marxismului Kautsky ori o disimulează, ori n-a înţeles-o de loc.</p>', '<p><a id="p64"></a>Întrebarea lui cu privire la funcţionari arată limpede că el n-a înţeles învăţămintele Comunei şi nici învăţătura lui Marx. „Nu ne putem lipsi de funcţionari nici în organizaţiile de partid, nici în cele sindicale...“</p>', '<p><a id="p65"></a>Nu ne putem lipsi de funcţionari <i>în capitalism</i>, în condiţiile <i>dominaţiei burgheziei</i>. Proletariatul este asuprit, masele muncitoare sunt subjugate de capitalism. În societatea capitalistă, democratismul e îngustat, comprimat, ciuntit, mutilat de către întreaga ambianţă a robiei salariate, a sărăciei şi a mizeriei maselor. De aceea, şi numai de aceea, în organizaţiile noastre politice şi sindicale funcţionarii sunt pervertiţi (sau, mai bine zis, au tendinţa de a fi pervertiţi) de către ambianţa capitalismului şi manifestă tendinţa de a se transforma în birocraţi, adică în persoane privilegiate, rupte de mase, situate <i>deasupra</i> maselor.</p>', '<p><a id="p66"></a>În aceasta constă <i>esenţa</i> birocratismului, şi până nu vor fi expropriaţi capitaliştii, până nu va fi răsturnată burghezia, până atunci este inevitabilă o anumită „birocratizare“ <i>chiar</i> şi a funcţionarilor proletari.</p>', '<p><a id="p67"></a>La Kautsky rezultă următoarele: din moment ce rămân deţinători de funcţii publice eligibili, înseamnă că şi în socialism rămân funcţionari, rămâne birocraţia! Tocmai acest lucru este inexact. Tocmai pe baza exemplului Comunei, Marx a arătat că în socialism deţinătorii de funcţii publice încetează de a fi „birocraţi“, încetează de a fi „funcţionari“ <i>pe măsură ce</i>, pe lângă principiul eligibilităţii lor, este introdusă şi revocabilitatea lor în orice moment, <i>precum şi</i> reducerea salariului lor la salariul mediu al unui muncitor, <i>ca şi</i> înlocuirea instituţiilor parlamentare prin instituţii „active, adică prin instituţii atât legislative cât şi executive“.</p>', '<p><a id="p68"></a>În fond, toată argumentarea lui Kautsky împotriva lui Panneckoek, şi mai ales superbul argument al lui Kautsky că nici în organizaţiile sindicale, nici în organizaţiile de partid nu ne putem lipsi de funcţionari, nu reprezintă altceva decât o repetare de către Kautsky a vechilor „argumente“ ale lui Bernstein împotriva marxismului în general. În cartea sa „Premisele socialismului“ — operă de renegat —, Bernstein duce război împotriva ideilor democraţiei „primitive“, împotriva a ceea ce numeşte el „democratism doctrinar“: mandate imperative, deţinători de funcţii publice care nu primesc retribuţii, reprezentanţă centrală lipsită de putere etc. Pentru a dovedi inconsistenţa acestui democratism „primitiv“, Bernstein se referă la experienţa trade-unionurilor engleze, în interpretarea dată acesteia de soţii Webb. După şaptezeci de ani de dezvoltare, zice el, trade-unionurile, care s-au dezvoltat, chipurile, „în deplină libertate“ (p. 137, ed. germ.), s-au convins de ineficacitatea democratismului primitiv şi l-au înlocuit prin cel obişnuit: parlamentarism unit cu birocratism.</p>', '<p><a id="p69"></a>În realitate însă, trade-unionurile nu s-au dezvoltat „în deplină libertate“, <i>ci în deplină robie capitalistă</i>, în care, se înţelege, „eşti nevoit“ să faci un şir de concesii răului dominant, violenţei, nedreptăţii, excluderii sărăcimii de la treburile conducerii „superioare“. În socialism vor învia în mod inevitabil multe trăsături ale democraţiei „primitive“, deoarece <i>masa</i> populaţiei se va ridica pentru prima dată în istoria societăţilor civilizate până la participarea <i>de sine stătătoare</i> nu numai la vot şi la alegeri, <i>ci şi la conducerea de fiecare zi</i>. În societatea socialistă, <span class="spt"><i>toată lumea</i></span> va conduce pe rând şi se va obişnui repede ca nimeni să nu conducă.</p>', '<p><a id="p70"></a>Cu genialul său spirit critic şi analitic, Marx a văzut în măsurile practice ale Comunei acea <i>cotitură</i> de care se tem şi pe care nu vor s-o recunoască oportuniştii din laşitate, din lipsa de dorinţă de a rupe definitiv cu burghezia, şi pe care nu vor s-o vadă anarhiştii fie din cauza grabei lor, fie pentru că nu înţeleg condiţiile în care au loc în general transformările sociale cu caracter de masă. „Nici nu trebuie să ne gândim la distrugerea vechii maşini de stat, cum s-o scoatem la capăt fără ministere şi fără funcţionari?“ — astfel raţionează oportunismul, îmbibat până în măduva oaselor de filistinism şi care în fond nu numai că nu crede în revoluţie, în geniul creator al revoluţiei, dar se şi teme de ea ca de foc (precum se tem de ea socialiştii-revoluţionari şi menşevicii noştri).</p>', '<p><a id="p71"></a>„Trebuie să ne gândim <i>numai</i> la distrugerea vechii maşini de stat, nu-i nevoie să aprofundăm învăţămintele <i>concrete</i> ale revoluţiilor proletare anterioare şi să analizăm <i>prin ce</i> şi <i>cum</i> trebuie să fie înlocuit ceea ce se distruge“ — astfel raţionează anarhistul (cel mai bun dintre anarhişti, bineînţeles, şi nu acela care, urmând pilda d-lor Kropotkin &amp; Co., se târăşte în coada burgheziei); de aceea anarhistul ajunge la o tactică a <i>desperării</i>, şi nu la tactica activităţii revoluţionare implacabile, îndrăzneţe, care îşi pune sarcini concrete şi care totodată ţine seama de condiţiile practice ale mişcării de masă.</p>', '<p><a id="p72"></a>Marx ne învaţă să evităm ambele aceste greşeli, ne învaţă să dăm dovadă de o îndrăzneală fără preget în opera de nimicire a întregii maşini de stat vechi şi ne învaţă în acelaşi timp să punem problemele în mod concret: Comuna a putut în câteva săptămâni <i>să înceapă</i> construirea într-un mod sau altul a unei <i>noi</i> maşini de stat, proletare, punând în aplicare măsurile indicate, menite să realizeze mai mult democratism şi să stârpească birocratismul. Să luăm de la comunarzi lecţii de îndrăzneală revoluţionară, să vedem în măsurile lor practice <i>o schiţă</i> a măsurilor practice imperioase şi imediat posibile, şi atunci vom ajunge, <i>mergând pe această cale</i>, la distrugerea completă a birocratismului.</p>', '<p><a id="p73"></a>Posibilitatea unei asemenea distrugeri este asigurată prin faptul că socialismul va reduce ziua de lucru, va ridica <i>masele</i> la o viaţă nouă, va pune <i>majoritatea</i> populaţiei în condiţii care vor permite <span class="spt"><i>tuturor</i></span>, fără excepţie, să îndeplinească „funcţii de stat“, şi acest lucru va duce la <i>dispariţia totală</i> a oricărui stat în general.</p>', '<blockquote><a id="p74"></a>„...Sarcina grevei de masă — continuă Kautsky — nu poate niciodată să constea în a distruge puterea de stat, ci numai în a constrânge guvernul să facă concesii într-o anumită problemă sau în a înlocui un guvern ostil proletariatului cu un guvern binevoitor (entgegenkommende)... Dar niciodată şi în nici un fel de condiţii acest lucru“ (adică victoria repurtată de proletariat asupra unui guvern ostil) „nu poate duce la <i>distrugerea</i> puterii de stat, ci numai la o anumită <i>deplasare</i> (Verschiebung) a raportului de forţe <i>în cadrul puterii de stat</i>... Şi ţelul luptei noastre politice rămâne atunci acelaşi ca şi până acum, anume cucerirea puterii de stat prin obţinerea majorităţii în parlament şi transformarea parlamentului în stăpân al guvernului“ (p. 726, 727, 732).</blockquote>', '<p><a id="p75"></a>Acesta este oportunismul cel mai pur şi de cea mai vulgară speţă, este recunoaşterea revoluţiei în vorbe şi renunţarea la revoluţie în fapt. Gândul lui Kautsky nu merge mai departe de „un guvern binevoitor faţă de proletariat“ — ceea ce reprezintă un pas înapoi spre filistinism în comparaţie cu anul 1847, când „Manifestul Comunist“ proclamase „organizarea proletariatului ca clasă dominantă“.</p>', '<p><a id="p76"></a>Lui Kautsky nu-i rămâne decât să înfăptuiască mult îndrăgita lui „unitate“ cu oameni ca Scheidemann, Plehanov, Vandervelde, care cu toţii sunt de acord să lupte pentru un guvern „binevoitor faţă de proletariat“.</p>', '<p><a id="p77"></a>Noi însă o vom rupe cu aceşti trădători ai socialismului şi vom lupta pentru distrugerea întregii maşini de stat vechi, astfel încât însuşi proletariatul înarmat <i>să devină guvernul</i>. Acestea sunt „două lucruri cu totul deosebite“.</p>', '<p><a id="p78"></a>Kautsky va rămâne în plăcuta companie a Legienilor şi Davizilor, Plehanovilor, Potresovilor, Ţeretelilor, Cernovilor, care sunt întru totul de acord să lupte pentru „deplasarea raportului de forţe în cadrul puterii de stat“, pentru „obţinerea majorităţii în parlament şi a atotputerniciei parlamentului asupra guvernului“, — ţel foarte nobil, în toate privinţele acceptabil pentru oportunişti, totul rămânând în cadrul republicii parlamentare burgheze.</p>', '<p><a id="p79"></a>Noi însă o vom rupe cu oportuniştii, şi întregul proletariat conştient va fi alături de noi în lupta nu pentru „deplasarea raportului de forţe“, ci pentru <i>doborârea burgheziei</i>, pentru <i>distrugerea</i> parlamentarismului burghez, pentru o republică democratică de tipul Comunei sau pentru o republică a Sovietelor de deputaţi ai muncitorilor şi soldaţilor, pentru dictatura revoluţionară a proletariatului.</p>', '<table style="margin-left: auto; margin-right: auto;"><a id="p80"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p81"></a>În cadrul socialismului internaţional, pe poziţii mai de dreapta decât Kautsky se situează curente ca: „Sozialistische Monatshefte“ în Germania (Legien, David, Kolb şi mulţi alţii, inclusiv scandinavii Stauning şi Branting), jaurèsiştii şi Vandervelde în Franţa şi Belgia, Turati, Treves şi alţi reprezentanţi ai aripii de dreapta a partidului italian, fabienii şi „independenţii“ („partidul muncitoresc independent“, în realitate întotdeauna dependent de liberali) în Anglia şi alţii. Toţi aceşti domni, jucând un rol imens, foarte adesea preponderent în activitatea parlamentară şi în publicistica partidului, neagă de-a dreptul dictatura proletariatului, promovează un oportunism nedeghizat. Pentru aceşti domni, „dictatura“ proletariatului este „în contradicţie“ cu democraţia!! În fond, ei nu se deosebesc prin nimic serios de democraţii mic-burghezi.</p>', '<p><a id="p82"></a>Luând în consideraţie această împrejurare, suntem îndreptăţiţi să tragem concluzia că Internaţionala a II-a, în covârşitoarea majoritate a reprezentanţilor ei oficiali, a alunecat cu totul spre oportunism. Experienţa Comunei n-a fost numai uitată, ci şi denaturată. Nu numai că nu li s-a insuflat maselor muncitoreşti ideea că se apropie vremea când ele vor trebui să se ridice şi să sfărâme vechea maşină de stat, pentru a o înlocui cu una nouă, transformând astfel dominaţia lor politică în bază a reconstruirii socialiste a societăţii, dar li s-a insuflat maselor tocmai ideea contrară, şi „cucerirea puterii“ le-a fost în aşa fel înfăţişată încât oportunismului îi rămâneau mii de portiţe de ieşire.</p>', '<p><a id="p83"></a>Denaturarea şi trecerea sub tăcere a problemei atitudinii revoluţiei proletare faţă de stat n-a putut să nu joace un rol uriaş atunci când statele cu aparatul lor militar, întărit datorită rivalităţii imperialiste, s-au transformat în monştri militari, care extermină milioane de oameni pentru a decide care din doi, Anglia sau Germania, un capital financiar sau altul, să stăpânească lumea.\r\n</p>'],
'idChr': '3.06.08text',
'title': 'Capitolul al VI-lea. Vulgarizarea marxismului de către oportunişti',
'info': 'Statul şi revoluţia (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>Capitolul al VII-lea.<br/>Experienţa revoluţiilor ruse din 1905 şi 1917</h6>', '<p><a id="p1"></a>Tema indicată în titlul acestui capitol este atât de nemărginit de vastă, încât despre ea pot fi şi trebuie să fie scrise volume întregi. În broşura de faţă trebuie să ne mărginim, bineînţeles, numai la cele mai importante învăţăminte ale experienţei, la acelea care vizează în mod direct sarcinile proletariatului în revoluţie în ceea ce priveşte puterea de stat.</p>', '<p class="noind" style="text-align: center;"><a id="p2"></a>(Aici manuscrisul se întrerupe.)\r\n</p>'],
'idChr': '3.06.09text',
'title': 'Capitolul al VII-lea. Experienţa revoluţiilor ruse din 1905 şi 1917',
'info': 'Statul şi revoluţia (1917)',
},
{'year': '1917',
'image': 'lenin1',
'content': ['<h6 style="text-align: center;"><a id="p0"></a>Postfaţă la ediţia întâi</h6>', '<p><a id="p1"></a>Broşura de faţă a fost scrisă în august şi septembrie 1917. Alcătuisem deja planul capitolului următor, al şaptelea: „Experienţa revoluţiilor ruse din 1905 şi 1917“. În afară de titlu însă n-am mai izbutit să scriu din acest capitol nici un rând: „m-a împiedicat“ criza politică, ajunul Revoluţiei din Octombrie 1917. O asemenea „piedică“ nu poate decât să te bucure. A doua parte a broşurii (consacrată „Experienţei revoluţiilor ruse din 1905 şi 1917“) va trebui însă amânată, probabil, pentru multă vreme; e mai plăcut şi mai folositor să înfăptuieşti „experienţa revoluţiei“ decât să scrii despre ea.</p>', '<p class="right" style="text-align: right;"><a id="p2"></a><i>Autorul</i></p>', '<p class="noind"><a id="p3"></a>Petrograd.<br/>30 noiembrie 1917.\r\n</p>'],
'idChr': '3.06.10text',
'title': 'Postfaţă la ediţia întâi',
'info': 'Statul şi revoluţia (1917)',
},
{'year': '1917',
'image': 'lenin1',
'content': ['<table style="margin-left: auto; margin-right: auto;"><a id="p0"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p1"></a>Sovietele sunt un aparat de stat nou, care, în primul rând, creează forţa armată a muncitorilor şi ţăranilor, şi anume nu o forţă ruptă de popor, ca vechea armată permanentă, ci cât se poate de strâns legată de el; această forţă este sub raport militar, incomparabil mai puternică decât cea veche; din punct de vedere revoluţionar, ea nu poate fi înlocuită cu nimic. În al doilea rând, acest aparat stabileşte o legătura atât de strânsă şi indisolubilă cu masele, cu majoritatea poporului, atât de uşor de verificat şi de reînnoit, cum nu se putea concepe în vechiul aparat de stat. În al treilea rând, acest aparat, datorită faptului că e ales şi poate fi schimbat după voinţa poporului, fără formalităţi birocratice, este mult mai democratic decât aparatele de stat din trecut. În al patrulea rând, el stabileşte o strânsă legătură cu profesiunile cele mai diferite, înlesnind astfel înfăptuirea, fără birocraţie, a celor mai variate şi profunde reforme. În al cincilea rând, el stabileşte forma de organizare a avangărzii, a părţii celei mai conştiente, mai energice şi mai înaintate a claselor <i>asuprite</i>, a muncitorilor şi ţăranilor, fiind un aparat cu ajutorul căruia avangarda claselor asuprite poate ridica, educa, instrui şi duce după sine <i>toata masa uriaşă</i> a acestor clase, care până astăzi a fost complet în afara vieţii politice, în afara istoriei. În al şaselea rând, el oferă posibilitatea de a asocia avantajele parlamentarismului cu avantajele democraţiei directe, adică de a reuni în persoana reprezentanţilor aleşi ai poporului atât funcţia legislativă cât <i>şi aceea de aplicare a legilor</i>. În comparaţie cu parlamentarismul burghez, aceasta marchează în dezvoltarea democraţiei un pas înainte de o însemnătate istorică mondială.</p>', '<p><a id="p2"></a>Sovietele noastre din 1905 au fost, ca să zicem aşa, numai un embrion, căci n-au fiinţat decât câteva săptămâni. Este limpede că în condiţiile de atunci nu putea fi vorba de o dezvoltare multilaterală a lor. Nici în revoluţia din 1917 nu poate fi încă vorba de aşa ceva, deoarece câteva luni sunt o perioadă foarte scurtă, şi — principalul: conducătorii socialişti-revoluţionari şi menşevici <i>au prostituat</i> Sovietele, le-au transformat într-un loc de flecăreală, într-o anexă a politicii conciliatoriste a conducătorilor. Sovietele se descompun şi putrezesc de vii sub conducerea diverşilor Liber, Dan, Ţereteli, Cernov. Sovietele nu pot să se dezvolte cum trebuie, să-şi valorifice pe deplin posibilităţile şi capacităţile decât dacă iau <i>întreaga</i> putere de stat, căci altminteri ele <i>nu au ce face</i>, rămân sau nişte simpli embrioni (şi nu poţi fi prea multă vreme embrion), sau nişte jucării. „Dualitatea puterii“ înseamnă paralizarea Sovietelor.</p>', '<p><a id="p3"></a>Dacă geniul creator al claselor revoluţionare n-ar fi făurit Sovietele, revoluţia proletară din Rusia ar fi fost lipsită de orice perspectivă, căci cu vechiul aparat proletariatul n-ar putea păstra în nici un caz puterea, iar un aparat nou nu poate fi creat dintr-o dată. Trista istorie a prostituării Sovietelor de către Ţereteli-Cernov, istoria „coaliţiei“, este totodată şi istoria debarasării Sovietelor de iluziile mic-burgheze, a trecerii lor prin „purgatoriul“ intuirii practice a <i>întregii</i> josnicii şi mârşăvii a coaliţiilor burgheze <i>de orice fel</i>. Să sperăm că Sovietele n-au ieşit zdruncinate, ci călite din acest „purgatoriu“.</p>', '<table style="margin-left: auto; margin-right: auto;"><a id="p4"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p5"></a>Principala dificultate de care se loveşte revoluţia proletară este instituirea pe scară naţională a evidenţei şi controlului celui mai riguros şi mai minuţios, <i>a controlului muncitoresc</i> asupra producţiei şi repartiţiei produselor.</p>', '<p><a id="p6"></a>Obiecţia adusă de publiciştii de la „Novaia Jizn“ că, preconizând lozinca „controlului muncitoresc“, noi cădem în sindicalism este un exemplu de „marxism“ aplicat simplist, şcolăreşte de către nişte oameni care n-au aprofundat marxismul, ci <i>au învăţat pe de rost</i> un marxism struvizat. Sindicalismul ori neagă dictatura revoluţionară a proletariatului, ori îi rezervă ultimul loc, aşa cum rezervă puterii politice în general. Noi o punem pe primul plan.</p>', '<table style="margin-left: auto; margin-right: auto;"><a id="p7"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p8"></a>Ajungem la un alt aspect al problemei aparatului de stat. În afară de aparatul prin excelenţă „asupritor“: armată permanentă, poliţie, funcţionărime, există în statul modern un aparat deosebit de strâns legat de bănci şi sindicate, un aparat care execută o vastă muncă de evidenţă-înregistrare, dacă ne putem exprima astfel. Aparatul acesta nu poate fi şi nu trebuie să fie sfărâmat. Noi trebuie să-l scoatem din subordinea capitaliştilor, trebuie <i>să îndepărtăm, să rupem, să izolăm</i> de el pe capitalişti şi căile lor de influenţă, trebuie <i>să-l subordonăm</i> Sovietelor proletare, să-l lărgim, să-l extindem, să-l punem în slujba întregului popor. Şi <i>putem</i> s-o facem, luând ca punct de plecare cuceririle de astăzi ale marelui capitalism (după cum în general revoluţia proletară nu-şi poate atinge ţelul decât pornind de la aceste cuceriri).</p>', '<p><a id="p9"></a>Capitalismul a creat <i>aparate</i> de evidenţă ca: băncile, sindicatele, poşta, asociaţiile de consum, uniunile de funcţionari. <i>Fără marile bănci, socialismul ar fi irealizabil</i>.</p>', '<p><a id="p10"></a>Marile bănci <i>sunt</i> „aparatul de stat“, de care <i>avem nevoie</i> pentru înfăptuirea socialismului şi pe care îl <i>luăm de-a gata</i> de la capitalism, sarcina noastră fiind aici doar de <i>a amputa elementele de desfigurare capitalistă</i> din acest aparat admirabil, de a-l face <i>şi mai vast</i>, şi mai democratic, şi mai cuprinzător. Cantitatea va trece în calitate. O bancă de stat unică, cea mai mare din câte au fost până acum, cu sucursale în fiecare plasă, pe lângă fiecare fabrică, constituie nouă zecimi din aparatul <i>socialist</i>. Asta înseamnă o <i>contabilitate</i> pe scara întregului stat, o <i>evidenţă</i> pe întregul stat a producţiei şi a repartiţiei produselor, înseamnă, ca să spun aşa, un fel de <i>schelet</i> al societăţii socialiste.</p>', '<p><a id="p11"></a>Acest „aparat de stat“ (care în capitalism nu este cu totul de stat, dar la noi, în socialism, va fi) putem „să-l preluăm“ şi „să-l punem în mişcare“ dintr-o singură lovitură, printr-un singur decret, deoarece munca efectivă de contabilitate, control, înregistrare, evidenţă şi ţinere a conturilor este efectuată aici de <i>funcţionari</i> care, în majoritate, sunt ei înşişi în situaţii de proletari sau semiproletari.</p>', '<p><a id="p12"></a>Aceşti funcţionari pot fi şi trebuie să fie trecuţi în situaţia de funcţionari de stat printr-un singur decret emis de guvernul proletar — aşa cum câinii de pază ai capitalismului, ca Briand şi alţi miniştri burghezi, printr-un singur decret trec pe feroviarii aflaţi în grevă în situaţia de funcţionari de stat. Noi avem nevoie de mult mai mulţi funcţionari de stat de acest fel, şi îi <i>putem</i> avea, deoarece capitalismul a simplificat funcţiile de evidenţă şi control, le-a redus la o muncă de <i>înregistrare</i> relativ simplă, accesibilă oricărui om cu puţină şcoală.</p>', '<p><a id="p13"></a>„Etatizarea“ masei funcţionarilor din bănci, sindicate, comerţ etc. etc. este întru totul realizabilă atât din punct de vedere tehnic (datorită muncii preliminare pe care capitalismul şi capitalismul financiar au executat-o pentru noi), cât şi din punct de vedere politic, în condiţiile controlului şi supravegherii exercitate de <i>Soviete</i>.</p>', '<p><a id="p14"></a>Iar cu funcţionarii superiori, care sunt puţini la număr, dar care trag spre capitalişti, trebuie „să procedăm fără menajamente“ ca şi cu capitaliştii. Ei <i>se vor împotrivi</i>, ca şi capitaliştii. Această împotrivire va trebui <i>zdrobită</i>, şi dacă naivul, nemuritorul Peşehonov gângurea încă în iunie 1917, ca un veritabil „copil de stat“, cum că „împotrivirea capitaliştilor a fost zdrobită“, această frază puerilă, această lăudăroşenie copilăroasă, această extravaganţă copilăroasă <i>proletariatul o va înfăptui cu adevărat</i>.</p>', '<p><a id="p15"></a>Noi putem face acest lucru, deoarece este vorba de înfrângerea împotrivirii unei minorităţi infime a populaţiei, literalmente un pumn de oameni, asupra cărora sindicatele funcţionarilor, sindicatele muncitoreşti, asociaţiile de consum şi Sovietele vor institui o asemenea <i>supraveghere</i> încât fiecare Tit Titîci <a href="javascript:void(0);" id="n214">[214]</a> în parte va fi <i>încercuit</i> ca francezii la Sedan. Pe aceşti Tit Titîci îi ştim pe nume: este suficient să luăm listele de directori, de membri ai consiliilor de administraţie, de mari acţionari etc. Ei sunt câteva sute, cel mult câteva mii în <i>întreaga</i> Rusie; pe lângă fiecare dintre ei statul proletar, cu aparatul Sovietelor, cu sindicatele funcţionarilor etc., poate să pună şi câte zece şi câte o sută de controlori, aşa încât, în loc „de a înfrânge împotrivirea“, vom reuşi, poate, prin <i>controlul muncitoresc</i> (asupra capitaliştilor), să facem <span class="spt"><i>imposibilă</i></span> orice împotrivire.</p>', '<p><a id="p16"></a>Nu confiscarea averii capitaliştilor va constitui „pivotul“ problemei, ci un control muncitoresc pe scară naţională, atotcuprinzător asupra capitaliştilor şi asupra eventualilor lor partizani. Numai cu confiscarea nu poţi face nimic, deoarece ea nu cuprinde elementul organizării, al evidenţei unei repartiţii juste. Vom înlocui uşor confiscarea prin perceperea unui impozit <i>echitabil</i> (fie chiar cu cote de impunere „à la Şingarev“) <a href="javascript:void(0);" id="n215">[215]</a> — numai şi numai ca să excludem posibilitatea oricărei sustrageri de la obligaţia de a da socoteală, posibilitatea de a ascunde adevărul, de a eluda legea. Iar această posibilitate <i>va fi exclusă numai</i> prin controlul muncitoresc exercitat de <i>statul muncitoresc</i>.</p>', '<p><a id="p17"></a><i>Sindicalizarea obligatorie</i>, adică gruparea obligatorie în uniuni sub controlul statului, iată ce a pregătit capitalismul, iată ce a realizat în Germania statul iuncherilor, iată ce va fi întru totul realizabil în Rusia pentru Soviete, pentru dictatura proletariatului, iată ce <i>ne va da un „aparat de stat“</i> universal, nou şi nebirocratic.</p>', '<table style="margin-left: auto; margin-right: auto;"><a id="p18"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p19"></a>Proletariatul, ni se spune, nu va putea să pună în mişcare aparatul de stat.</p>', '<p><a id="p20"></a>După revoluţia din 1905, Rusia a fost condusă de 130.000 de moşieri, a fost condusă printr-un şir de nesfârşite silnicii faţă de 150.000.000 de oameni, de nesfârşite batjocuri faţă de ei, prin constrângerea imensei majorităţi la o muncă de ocnă şi la o existenţă de foame.</p>', '<p><a id="p21"></a>Şi cei 240.000 de membri ai partidului bolşevic n-ar putea să conducă Rusia, s-o conducă în interesul celor săraci şi împotriva celor bogaţi! Aceşti 240.000 de oameni au de pe acum de partea lor cel puţin un milion de voturi ale populaţiei adulte, căci acesta este raportul dintre numărul membrilor de partid şi numărul de voturi date partidului, raport stabilit pe baza experienţei Europei şi a experienţei Rusiei, fie şi, de pildă, în alegerile din august pentru Duma din Petersburg. Aşadar, noi dispunem de pe acum de „un aparat de stat“ de <i>un milion</i> de oameni, devotaţi statului socialist din convingere, şi nu pentru a căpăta o sumă grasă la fiecare 20 ale lunii.</p>', '<p><a id="p22"></a>Mai mult decât atât, noi dispunem de „un mijloc miraculos“ pentru ca dintr-o dată, dintr-o singură lovitură <i>să înzecim</i> aparatul nostru de stat, mijloc de care nici un stat capitalist nu poate dispune şi n-a dispus vreodată. Acest mijloc miraculos este antrenarea oamenilor muncii, antrenarea sărăcimii în activitatea zilnică de conducere a statului.</p>', '<p><a id="p23"></a>Pentru a dovedi că acest mijloc miraculos este uşor de aplicat şi dă rezultate fără greş, să luăm un exemplu cât mai simplu şi mai concret.</p>', '<p><a id="p24"></a>Statul trebuie să evacueze forţat dintr-o locuinţă o familie şi să instaleze o alta. Este un lucru practicat adesea de statul capitalist şi care va fi practicat şi de statul nostru proletar sau socialist.</p>', '<p><a id="p25"></a>Statul capitalist evacuează o familie de muncitori care, pierzând pe cel care muncea şi o întreţinea, nu mai are de unde plăti chiria. Îşi fac apariţia portărelul, poliţistul sau miliţianul, cu un pluton întreg după el. Ca să efectuezi o evacuare într-un cartier muncitoresc este nevoie de un detaşament de cazaci. De ce? Pentru că portărelul şi „miliţianul“ refuză să meargă fără o puternică pază militară. Ei ştiu că scena evacuării stârneşte o mânie cumplită în rândurile întregii populaţii din cartier, în rândurile a mii şi mii de oameni aduşi aproape la desperare, stârneşte atâta ură faţă de capitalişti şi faţă de statul capitalist, încât portărelul şi plutonul de miliţieni riscă în orice moment să fie sfâşiaţi. E nevoie de mari forţe militare, într-un oraş mare trebuie aduse câteva regimente neapărat dintr-un colţ îndepărtat al ţării, pentru ca soldaţii lor să nu cunoască viaţa sărăcimii de la oraşe, să nu se poată „molipsi“ de socialism.</p>', '<p><a id="p26"></a>Statul proletar trebuie să instaleze forţat o familie de oameni nevoiaşi în locuinţa unui om bogat. Detaşamentul nostru de miliţie muncitorească este alcătuit, să presupunem, din 15 oameni: doi matrozi, doi soldaţi, doi muncitori conştienţi (dintre care numai unul este membru sau simpatizant al partidului nostru), apoi un intelectual şi opt oameni din rândurile sărăcimii muncitoare, dintre care cel puţin cinci sunt femei, oameni de serviciu, muncitori necalificaţi etc. Detaşamentul se prezintă la locuinţa bogătaşului, o cercetează şi constată că doi bărbaţi şi două femei ocupă 5 camere. — „Dumneavoastră, cetăţeni, vă veţi restrânge în iarna aceasta în două camere, iar două camere le pregătiţi ca să se mute în ele două familii de la subsol. Veţi fi nevoiţi să vă restrângeţi un timp, până când vom construi, cu ajutorul inginerilor (dv. sunteţi inginer, după câte ştim), locuinţe bune pentru toată lumea. Telefonul dumneavoastră va fi pus la dispoziţia a 10 familii. Astfel vom reuşi să economisim 100 de ore de muncă, de alergătură prin magazine etc. Apoi aveţi în familie două persoane, o cetăţeancă de 55 de ani şi un cetăţean de 14 ani, care nu sunt cu totul inapte de muncă, nu au nici o ocupaţie şi cărora li se poate încredinţa o activitate uşoară. Ei vor face de serviciu câte 3 ore pe zi, având grijă de justa repartiţie a produselor la 10 familii şi vor ţine scriptele necesare în acest scop. Cetăţeanul student care face parte din detaşamentul nostru va scrie imediat textul acestei ordonanţe a statului în două exemplare, iar dumneavoastră fiţi bun şi semnaţi că vă obligaţi s-o respectaţi întocmai“.</p>', '<p><a id="p27"></a>După părerea mea, în felul acesta pot fi prezentate, prin exemple concrete, raporturile dintre conducerea de stat şi aparatul de stat vechi, burghez, pe de o parte, şi conducerea de stat şi aparatul de stat nou, socialist, pe de altă parte.</p>', '<p><a id="p28"></a>Noi nu suntem utopişti. Ştim că nu orice salahor sau orice bucătăreasă pot să participe imediat la conducerea statului. În această privinţă suntem de acord şi, cu cadeţii, cu Breşkovskaia şi cu Ţereteli. Dar ceea ce ne deosebeşte de aceşti cetăţeni este că noi cerem să se termine imediat cu prejudecata că numai cei bogaţi sau numai funcţionarii recrutaţi din familiile avute sunt capabili <i>să conducă</i> statul, să îndeplinească munca de conducere curentă, de fiecare zi. Noi cerem ca muncitorii şi soldaţii conştienţi <i>să înveţe</i> oamenii să conducă statul, şi să înceapă asta imediat, adică <i>să înceapă</i> imediat a atrage la această învăţătură pe toţi oamenii muncii, toată sărăcimea.</p>', '<p><a id="p29"></a>Ştim că şi cadeţii sunt dispuşi să înveţe poporul ce este democratismul. Doamnele cadete sunt dispuse să ţină în faţa femeilor de serviciu conferinţe despre egalitatea în drepturi a femeilor, conferinţe pregătite, utilizând cele mai bune izvoare englezeşti şi franţuzeşti. La cel mai apropiat miting-concert, în faţa a mii de oameni, pe estradă se va desfăşura o scenă a pupăturilor: conferenţiara, o doamnă cadetă, o va pupa pe Breşkovskaia, Breşkovskaia pe fostul ministru Ţereteli, iar poporul, recunoscător, va învăţa astfel pe concret ce-i aceea egalitate, libertate şi frăţie republicană...</p>', '<p><a id="p30"></a>Da, suntem de acord că cadeţii, Breşkovskaia şi Ţereteli sunt devotaţi democratismului şi-l propagă în popor. Dar ce să facem dacă concepţia noastră despre democratism diferă puţintel de a lor?</p>', '<p><a id="p31"></a>După părerea noastră, pentru a uşura groaznica povară şi groaznicele calamităţi ale războiului, ca şi pentru a vindeca grelele răni pricinuite poporului de război este necesar un democratism <i>revoluţionar</i>, sunt necesare tocmai astfel de măsuri <i>revoluţionare</i> ca repartizarea locuinţelor în interesul sărăcimii, aşa cum am descris-o în exemplul de mai sus. <i>Tot aşa</i> trebuie să procedăm la oraşe şi la sate cu produsele alimentare, cu îmbrăcămintea, cu încălţămintea etc., la sate cu pământul etc. La conducerea statului <i>în acest</i> spirit putem <i>atrage imediat</i> un aparat <i>de stat</i> de zece, dacă nu de douăzeci de milioane de oameni, un aparat nemaiîntâlnit în nici un stat capitalist. Numai noi putem crea un asemenea aparat, deoarece noi avem asigurată simpatia deplină şi absolută a imensei majorităţi a populaţiei. Numai noi îl putem crea, deoarece noi avem muncitori conştienţi, disciplinaţi de îndelungata „şcoală“ a capitalismului (doar n-am trecut în zadar prin şcoala capitalismului), care sunt <i>în stare</i> să creeze miliţia muncitorească şi s-o lărgească <i>treptat</i> (începând s-o lărgească imediat), transformând-o în miliţie a <i>întregului popor</i>. Muncitorii conştienţi trebuie să conducă, dar ei pot să atragă la conducere adevăratele mase muncitoare şi asuprite.</p>', '<p><a id="p32"></a>Fireşte că la primii paşi ai acestui nou aparat greşelile sunt inevitabile. Parcă ţăranii, după ce au scăpat de iobăgie şi au început să-şi conducă singuri treburile, n-au comis greşeli? Există o altă cale de a învăţa poporul să se conducă singur, o altă cale de a evita greşelile decât calea practicii? decât trecerea imediată la o autoconducere reală a poporului? În momentul de faţă, principalul este să ne debarasăm de prejudecata intelectualistă burgheză că statul poate fi condus numai de funcţionari speciali, care, prin întreaga lor situaţie socială, depind întru totul de capital. Principalul este să punem capăt acestei stări de lucruri în care burghezii, funcţionarii şi miniştrii „socialişti“ încearcă să conducă ca înainte, dar nu pot, şi după şapte luni se aleg cu o răscoală ţărănească într-o ţară ţărănească!! Principalul este să insuflăm celor ce muncesc şi sunt asupriţi încredere în forţele lor, să le arătăm în practică că pot şi trebuie să treacă ei înşişi la o repartiţie <i>justă</i>, strict reglementată, organizată a pâinii, a tuturor produselor alimentare, a laptelui, a îmbrăcămintei, a locuinţelor etc., <i>în interesul sărăcimii</i>. Altă salvare de la catastrofă şi pieire <i>nu există</i> pentru Rusia, iar acţiunea prin care peste tot se va trece cinstit şi cu curaj conducerea în mâinile proletarilor şi semi-proletarilor va stârni în mase un entuziasm revoluţionar fără precedent în istorie, va spori atât de mult forţele poporului în lupta împotriva calamităţilor, încât multe lucruri care păreau irealizabile pentru vechile şi mărginitele noastre forţe birocratice vor deveni realizabile pentru forţele unei mase de milioane <i>care începe să muncească pentru sine</i>, şi nu pentru capitalişti, nu pentru coconaşi, nu pentru funcţionari, nu din constrângere.</p>', '<table style="margin-left: auto; margin-right: auto;"><a id="p33"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p34"></a>Ideile devin o forţă atunci când cuceresc masele. Şi tocmai acum bolşevicii, reprezentanţii internaţionalismului proletar revoluţionar, au întruchipat prin politica lor ideea care pune în mişcare în lumea întreagă imense mase de oameni ai muncii.</p>', '<p><a id="p35"></a>Numai ideea de dreptate, numai sentimentul maselor revoltate de exploatare nu le-ar fi adus niciodată pe calea justă spre socialism. Dar din moment ce capitalismul a dezvoltat aparatul material al marilor bănci, sindicatelor, căilor ferate etc.; din moment ce bogata experienţă a ţărilor înaintate a acumulat atâtea minuni în domeniul tehnicii, a căror aplicare <i>este frânată</i> de capitalism; din moment ce muncitorii conştienţi au format un partid de un sfert de milion de oameni pentru a lua în mână sistematic acest aparat şi a-l pune în funcţiune cu sprijinul tuturor celor ce muncesc şi sunt exploataţi, — din moment ce <i>există</i> aceste condiţii, nu se va găsi pe pământ o forţă care să-i poată împiedica pe bolşevici — <i>dacă ei nu se vor lăsa intimidaţi</i> şi vor şti să ia puterea — s-o păstreze până la victoria revoluţiei socialiste mondiale.\r\n</p>'],
'idChr': '3.07text',
'title': '',
'info': 'Vor putea păstra bolşevicii puterea de stat? (1917)',
},
{'year': '1917',
'image': 'lenin1',
'content': ['<p><a id="p0"></a>Una din cele mai răuvoitoare şi, poate, din cele mai răspândite denaturări ale marxismului de către partidele „socialiste“ dominante este minciuna oportunistă că a pregăti insurecţia şi în general a o considera o artă ar fi „blanquism“.</p>', '<p><a id="p1"></a>Şeful oportunismului, Bernstein, şi-a câştigat o tristă faimă aducând marxismului acuzaţia de blanquism, iar oportuniştii de azi, prin urletele lor pe tema blanquismului, nu împrospătează şi nu „îmbogăţesc“ în fond cu absolut nimic sărăcăcioasele „idei“ ale lui Bernstein.</p>', '<p><a id="p2"></a>Să acuzi pe marxişti de blanquism fiindcă privesc insurecţia ca o artă! Poate exista o mai flagrantă denaturare a adevărului atunci când nici un marxist nu neagă că tocmai Marx s-a pronunţat în modul cel mai precis, mai neechivoc şi mai categoric în această chestiune, calificând insurecţia drept <i>o artă</i>, afirmând că insurecţia trebuie considerată o artă, că trebuie <i>să cucerim</i> primul succes şi apoi să mergem din succes în succes, în <i>ofensivă</i> neîntreruptă împotriva duşmanului, profitând de dezorientarea lui etc. etc.</p>', '<p><a id="p3"></a>Pentru a reuşi, insurecţia trebuie să se bazeze nu pe un complot, nu pe un partid, ci pe clasa înaintată. Asta în primul rând. Insurecţia trebuie să se bazeze pe <i>avântul revoluţionar al poporului</i>. Asta în al doilea rând. Insurecţia trebuie să se bazeze pe un <i>punct de cotitură</i> în istoria revoluţiei în creştere, când activitatea rândurilor înaintate ale poporului ajunge la maximum, când <i>şovăielile</i> în rândurile duşmanilor şi <i>în rândurile prietenilor slabi, inconsecvenţi şi nehotărâţi ai revoluţiei</i> sunt deosebit de mari. Asta în al treilea rând. Marxismul se deosebeşte de blanquism prin aceea că abordează problema insurecţiei ţinând seama de aceste trei condiţii.</p>', '<p><a id="p4"></a>O dată existente aceste condiţii, refuzul de a privi insurecţia ca o <i>artă</i> înseamnă a trăda marxismul, a trăda revoluţia.</p>', '<p><a id="p5"></a>Pentru a dovedi de ce tocmai momentul prin care trecem trebuie considerat un moment în care partidul este <i>obligat</i> să recunoască că evoluţia evenimentelor obiective a pus la ordinea zilei <i>insurecţia</i> şi să privească insurecţia ca o artă, pentru a dovedi acest lucru ar fi, poate, cel mai indicat lucru să facem o comparaţie între zilele de 3—4 iulie şi zilele din septembrie.</p>', '<p><a id="p6"></a>La 3—4 iulie chestiunea se putea pune astfel, fără a păcătui faţă de adevăr: ar fi mai bine să luăm puterea, căci duşmanii ne vor acuza oricum de insurecţie şi ne vor reprima ca pe nişte insurgenţi. Dar de aici nu se puteau trage concluzii favorabile luării puterii atunci, întrucât nu existau condiţii obiective pentru victoria insurecţiei:</p>', '<p><a id="p7"></a>1) Încă nu aveam de partea noastră clasa care este avangarda revoluţiei.</p>', '<p><a id="p8"></a>Nu aveam încă majoritatea printre muncitorii şi soldaţii din capitale. Astăzi avem această majoritate în ambele Soviete. Ea a fost creată <i>numai</i> de istoria lunilor iulie şi august, de experienţa „reprimării“ bolşevicilor şi de experienţa rebeliunii lui Kornilov. <a href="javascript:void(0);" id="n216">[216]</a></p>', '<p><a id="p9"></a>2) Pe atunci nu exista un avânt revoluţionar al întregului popor. Astăzi, după rebeliunea lui Kornilov, el există. Dovadă: provincia şi luarea puterii de către Soviete în numeroase localităţi.</p>', '<p><a id="p10"></a>3) Pe atunci nu se manifestau <i>şovăieli</i> pe plan politic general în rândurile duşmanilor noştri şi în rândurile micii burghezii inconsecvente. Astăzi sunt mari şovăieli: principalul nostru duşman, imperialismul aliat şi imperialismul mondial — căci „aliaţii“ se află în fruntea imperialismului mondial —, <i>a început să ezite</i> între război până la victorie şi pace separată împotriva Rusiei. Democraţii noştri mic-burghezi, pierzând în mod evident majoritatea în rândurile poporului, au căzut pradă unor mari şovăieli: ei au renunţat la bloc, adică la coaliţia cu cadeţii.</p>', '<p><a id="p11"></a>4) De aceea, la 3 şi 4 iulie insurecţia ar fi fost o greşeală: noi n-am fi putut păstra puterea nici fiziceşte, nici politiceşte. Fiziceşte n-am fi putut-o păstra, deşi în unele momente Petrogradul a fost în mâna noastră, fiindcă atunci nici chiar muncitorii şi soldaţii noştri nu <i>s-ar fi bătut</i> şi <i>nu şi-ar fi dat viaţa</i> pentru stăpânirea Petrogradului, căci încă nu se acumulase atâta „furie“, atâta ură clocotitoare <i>nici împotriva</i> Kerenskilor, <i>nici împotriva</i> Ţereteli-Cernovilor. Oamenii noştri nu fuseseră căliţi încă de experienţa prigoanei dezlănţuite cu sprijinul menşevicilor şi al socialiştilor-revoluţionari împotriva bolşevicilor.</p>', '<p><a id="p12"></a>Politiceşte n-am fi putut păstra puterea în zilele de 3 şi 4 iulie pentru că <i>până la rebeliunea lui Kornilov</i> armata şi provincia puteau să meargă şi ar fi mers împotriva Petrogradului.</p>', '<p><a id="p13"></a>Astăzi situaţia este cu totul alta.</p>', '<p><a id="p14"></a>Cu noi e majoritatea clasei care este avangarda revoluţiei, avangarda poporului, capabilă să antreneze masele.</p>', '<p><a id="p15"></a>Cu noi e <i>majoritatea</i> poporului, căci demisia lui Cernov constituie semnul cel mai vizibil, cel mai concret şi nici pe departe unicul că ţărănimea <i>nu va primi pământ</i> de la blocul socialiştilor-revoluţionari (şi nici de la socialiştii-revoluţionari înşişi). Iată în ce rezidă caracterul popular al revoluţiei.</p>', '<p><a id="p16"></a>Ne aflăm în situaţia avantajoasă a unui partid care-şi cunoaşte bine drumul, într-un moment în care <i>întregul imperialism</i> şi întregul bloc al menşevicilor şi socialiştilor-revoluţionari dă dovadă de mari ezitări.</p>', '<p><a id="p17"></a><i>Victoria</i> noastră este <i>sigură</i>, deoarece poporul se afla la un pas de desperare, iar noi oferim întregului popor o ieşire sigură, după ce „în zilele rebeliunii lui Kornilov“ i-am arătat cât de important e să avem noi conducerea, <i>propunând</i> apoi blochiştilor un compromis, <i>pe care aceştia l-au respins</i>, şovăind în continuare.</p>', '<p><a id="p18"></a>Ar fi cea mai mare greşeală să credem că propunerea noastră de compromis n-a fost <i>încă</i> respinsă, că ea ar <i>mai</i> putea fi acceptată de Consfătuirea democratică. Compromisul a fost propus <i>de un partid altor partide;</i> altfel nici nu se putea. <i>Partidele</i> respective l-au respins. Consfătuirea democratică e o <i>consfătuire</i>, şi nimic mai mult. Nu trebuie să uităm un lucru: în ea nu e reprezentată <i>majoritatea</i> poporului revoluţionar, ţărănimea săracă şi îndârjită. Ea este o consfătuire a <i>minorităţii poporului</i>, nu trebuie să uităm acest adevăr evident. Am comite cea mai mare greşeală şi am da dovadă de cel mai cras cretinism parlamentar dacă am considera Consfătuirea democratică un parlament, deoarece, chiar <i>dacă</i> ea s-ar proclama parlament permanent şi suveran al revoluţiei, tot <i>n-ar putea să hotărască</i> nimic: totul se hotărăşte <i>în afara ei</i>, în cartierele muncitoreşti ale Petrogradului şi ale Moscovei.</p>', '<p><a id="p19"></a>Avem în faţă toate premisele obiective ale unei insurecţii victorioase. Avem avantajele excepţionale ale unei situaţii în care <i>numai</i> victoria noastră în insurecţie va curma şovăielile care au sleit poporul, ele fiind lucrul cel mai chinuitor de pe lume; în care numai victoria <i>noastră</i> în cursul insurecţiei va da pământ ţărănimii imediat; — în care numai victoria noastră în insurecţie va da pământ ţăranilor imediat, <i>va curma</i> jocul de-a pacea separată împotriva revoluţiei, îl va curma prin propunerea deschisă a unei păci mai complete, mai echitabile, mai apropiate, a unei păci <i>în folosul</i> revoluţiei.</p>', '<p><a id="p20"></a>În sfârşit, numai partidul nostru <i>va putea</i>, după ce va fi ieşit biruitor în insurecţie, să salveze Petrogradul, căci, dacă propunerea noastră de pace va fi respinsă şi nu vom obţine nici măcar un armistiţiu, atunci <i>noi</i> vom deveni „defensişti“, atunci ne vom pune noi <i>în fruntea partidelor de război</i>, vom fi <i>cel mai înverşunat</i> partid <i>„de război“</i>, vom duce războiul într-un mod cu adevărat revoluţionar. Le vom lua capitaliştilor toată pâinea şi <i>toate</i> cizmele. Le vom lăsa numai cojile şi îi vom încălţa în opinci. Toată pâinea şi încălţămintea o vom trimite pe front.</p>', '<p><a id="p21"></a>Şi atunci vom apăra cu succes Petrogradul.</p>', '<p><a id="p22"></a>În Rusia există încă resurse materiale şi spirituale nelimitate pentru un război cu adevărat revoluţionar; sunt 99% şanse ca germanii să ne acorde cel puţin un armistiţiu. Iar a obţine acum un armistiţiu înseamnă a birui <i>întreaga lume</i>.</p>', '<table style="margin-left: auto; margin-right: auto;"><a id="p23"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p24"></a>Din moment ce ne dăm seama de necesitatea absolută a insurecţiei muncitorilor din Petrograd şi din Moscova în vederea salvării revoluţiei şi a salvării Rusiei de la o împărţire „separată“ între imperialiştii ambelor coaliţii, trebuie, în primul rând, să ne adaptăm tactica politică la Consfătuire la condiţiile insurecţiei, care se apropie; în al doilea rând, trebuie să dovedim că nu admitem numai în vorbe ideea lui Marx privitoare la necesitatea de a considera insurecţia o artă.</p>', '<p><a id="p25"></a>Trebuie să formăm imediat, la Consfătuire, o fracţiune bolşevică, fără să alergăm după număr, fără să ne temem a-i lăsa pe şovăielnici în tabăra şovăielnicilor: pentru cauza revoluţiei, aceştia sunt mai folositori <i>acolo</i> decât în tabăra luptătorilor hotărâţi şi devotaţi.</p>', '<p><a id="p26"></a>Trebuie să întocmim o scurtă declaraţie în numele bolşevicilor, subliniind în modul cel mai categoric inoportunitatea discursurilor lungi, a „discursurilor“ în general, necesitatea unei acţiuni imediate în vederea salvgardării revoluţiei, necesitatea absolută a rupturii totale cu burghezia, a răsturnării întregului guvern actual, a rupturii totale cu imperialiştii anglo-francezi, care pregătesc împărţirea „separată“ a Rusiei, necesitatea trecerii imediate a întregii puteri în mâna <i>democraţiei revoluţionare, în frunte cu proletariatul revoluţionar</i>.</p>', '<p><a id="p27"></a>Declaraţia noastră trebuie să conţină o formulare cât se poate de concisă şi de categorică a <i>acestei</i> concluzii în legătură cu proiectul nostru de program: pace popoarelor, pământ ţăranilor, confiscarea profiturilor scandaloase şi curmarea sabotării scandaloase a producţiei de către capitalişti.</p>', '<p><a id="p28"></a>Cu cât declaraţia va fi mai concisă şi mai categorică, cu atât va fi mai bine. În declaraţie trebuie numai să mai arătăm limpede două puncte de cea mai mare importanţă: poporul e istovit de pe urma şovăielilor, e chinuit din cauza nehotărârii socialiştilor-revoluţionari şi a menşevicilor; noi o rupem definitiv cu aceste <i>partide</i>, căci au trădat revoluţia.</p>', '<p><a id="p29"></a>Şi altceva: propunând imediat o pace fără anexiuni, rupând-o imediat cu imperialiştii aliaţi şi cu orice fel de imperialişti, vom obţine imediat fie un armistiţiu, fie trecerea întregului proletariat revoluţionar pe poziţii defensive şi ducerea de către democraţia revoluţionară, sub conducerea sa, a unui război cu adevărat drept, cu adevărat revoluţionar.</p>', '<p><a id="p30"></a>După ce vom fi dat citire acestei declaraţii îndemnând nu la vorbărie goală, ci la <i>luarea de hotărâri</i>, nu la redactarea de rezoluţii, ci la <i>acţiune</i>, va trebui <i>să îndreptăm</i> întreaga noastră fracţiune <i>spre uzine şi cazărmi:</i> acolo e locul ei, acolo e centrul vital, de acolo va veni salvarea revoluţiei, acolo e motorul Consfătuirii democratice.</p>', '<p><a id="p31"></a>Acolo va trebui să explicăm, în cuvântări înflăcărate, pasionate, programul nostru, punând problema în felul acesta: ori acceptarea lui <i>totală</i> de către Consfătuire, ori insurecţie. Cale de mijloc nu există. Nu mai avem timp de aşteptat. Revoluţia e la un pas de pieire.</p>', '<p><a id="p32"></a>Punând astfel problema, concentrând întreaga fracţiune, în uzine şi în cazărmi, <i>vom putea aprecia just momentul începerii insurecţiei</i>.</p>', '<p><a id="p33"></a>Pentru a avea o atitudine marxistă faţă de insurecţie, adică a o considera o artă, trebuie să organizăm totodată, fără a pierde nici o clipă, <i>statul-major</i> al detaşamentelor de insurgenţi, să repartizăm forţele, să trimitem regimente credincioase nouă în punctele cele mai importante, să înconjurăm Aleksandrinka, să ocupăm Petropavlovka, <a href="javascript:void(0);" id="n217">[217]</a> să arestăm marele stat-major şi guvernul, să trimitem împotriva iuncherilor şi a diviziei sălbatice detaşamente care să fie gata mai degrabă să piară decât să lase pe duşman să înainteze spre punctele centrale ale oraşului; trebuie să-i mobilizăm pe muncitorii înarmaţi, să-i chemăm la o ultimă luptă înverşunată, să ocupăm din primul moment telegraful şi telefoanele, să stabilim statul <i>nostru</i> major insurecţional lingă centrala telefonică, să-i asigurăm legătura telefonică cu toate uzinele, cu toate regimentele, cu toate punctele în care se va desfăşura lupta armată etc.</p>', '<p><a id="p34"></a>Toate astea constituie, fără îndoială, doar un exemplu, doar o <i>ilustrare</i> a faptului că în momentul de faţă nu poţi rămâne fidel marxismului, nu poţi rămâne fidel revoluţiei <i>dacă nu priveşti insurecţia ca o artă</i>.</p>', '<p class="right" style="text-align: right;"><a id="p35"></a><i>N. Lenin</i>\n</p>'],
'idChr': '3.08text',
'title': '',
'info': 'Marxismul şi insurecţia (1917)',
},
{'year': '1917',
'image': 'lenin1',
'content': ['<p><a id="p0"></a>Că întreaga putere trebuie să treacă în mâna Sovietelor este limpede. Trebuie să fie tot atât de indiscutabil pentru fiecare bolşevic că puterea proletară-revoluţionară (sau bolşevică — ceea ce acum este unul şi acelaşi lucru) contează în mod sigur pe cea mai mare simpatie şi pe sprijinul neprecupeţit al tuturor oamenilor muncii şi al tuturor exploataţilor din lume în general, din ţările beligerante în special, al ţărănimii ruse îndeosebi. Acestea sunt adevăruri de mult dovedite şi îndeobşte cunoscute şi nu merită să ne oprim asupra lor.</p>', '<p><a id="p1"></a>Trebuie să ne oprim asupra unei chestiuni care nu ştim dacă este îndeajuns de limpede pentru toţi tovarăşii, şi anume că trecerea puterii în mâna Sovietelor înseamnă acum în practică insurecţie armată. S-ar părea că este un lucru evident, dar nu toţi au reflectat şi reflectă asupra lui. A renunţa acum la insurecţia armată ar însemna a renunţa la principala lozincă a bolşevismului (toată puterea în mâna Sovietelor) şi la întregul internaţionalism proletar-revoluţionar.</p>', '<p><a id="p2"></a>Insurecţia armată este însă un gen <i>deosebit</i> de luptă politică, supus unor legi deosebite, asupra cărora trebuie să reflectăm cu atenţie. Acest adevăr a fost exprimat foarte plastic de Karl Marx, care a scris că <i>„insurecţia“</i> armată <i>„este, ca şi războiul, o artă“</i>. <a href="javascript:void(0);" id="n218">[218]</a></p>', '<p><a id="p3"></a>Marx a relevat următoarele reguli principale ale acestei arte:</p>', '<p><a id="p4"></a>1) <i>Nu te juca</i> niciodată cu insurecţia, şi, o dată ce ai început-o, să fii pătruns de ideea că trebuie <i>să mergi până la capăt</i>.</p>', '<p><a id="p5"></a>2) Este necesar să realizezi o mare <i>superioritate de forţe</i> în locul hotărâtor şi în momentul hotărâtor, pentru că altfel inamicul, care posedă o mai bună pregătire şi organizare, va nimici pe insurgenţi.</p>', '<p><a id="p6"></a>3) Din moment ce a început insurecţia, trebuie să acţionezi cu cea mai mare <i>hotărâre</i> şi să treci neapărat, cu orice preţ <i>la ofensivă</i>. „Defensiva este moartea insurecţiei armate“.</p>', '<p><a id="p7"></a>4) Trebuie să te străduieşti să iei inamicul prin surprindere, să prinzi momentul când trupele lui sunt răzleţite.</p>', '<p><a id="p8"></a>5) Trebuie să cauţi să obţii <i>în fiecare zi</i> chiar succese mici (s-ar putea spune: în fiecare ceas, dacă e vorba de un singur oraş), menţinând cu orice preţ <i>„superioritatea morală“</i>.</p>', '<p><a id="p9"></a>Marx a rezumat învăţămintele tuturor revoluţiilor cu privire la insurecţia armată în cuvintele „lui Danton, cel mai mare maestru al tacticii revoluţionare pe care l-a cunoscut istoria: îndrăzneală, îndrăzneală şi iar îndrăzneală“.</p>', '<p><a id="p10"></a>Aplicate la Rusia şi la octombrie 1917, cele de mai sus înseamnă: ofensivă simultană, cât mai rapidă şi mai neaşteptată asupra Petrogradului, pornită neapărat şi din afară, şi dinăuntru, şi din cartierele muncitoreşti, şi din Finlanda, şi din Revel, din Kronstadt, ofensiva <i>întregii</i> flote, realizarea unei <i>superiorităţi covârşitoare</i> de forţe asupra celor 15.000—20.000 (şi poate chiar mai mult) de oameni ai „gărzii“ noastre „burgheze“ (iuncherii), ai „trupelor“ noastre „vendéene“ (o parte din cazaci) etc.</p>', '<p><a id="p11"></a>Să combinăm cele <i>trei</i> forţe principale ale noastre: flota, muncitorii şi unităţile militare, astfel încât să fie neapărat ocupate şi menţinute cu preţul <i>oricăror pierderi:</i> a) telefoanele, b) telegraful, c) gările, d) podurile în primul rând.</p>', '<p><a id="p12"></a>Să alcătuim din elementele <i>cele mai hotărâte</i> (elementele noastre „de şoc“ şi <i>tineretul muncitoresc</i>, precum şi cei mai destoinici marinari) mici detaşamente, care să aibă misiunea de a ocupa punctele cele mai importante şi <i>de a participa</i> pretutindeni, la toate operaţiile importante, ca, de pildă:</p>', '<p><a id="p13"></a>Să încercuim şi să izolăm Petrogradul, să-l luăm printr-un atac combinat al flotei, al muncitorilor şi al trupelor — iată sarcina noastră, sarcină care cere <i>artă şi de trei ori îndrăzneală</i>.</p>', '<p><a id="p14"></a>Să alcătuim detaşamente din cei mai destoinici muncitori, care să posede arme şi bombe şi să atace şi să încercuiască „centrele“ duşmanului (şcoli de iuncheri, telegraful, telefoanele etc.) cu lozinca: <i>mai bine pierim cu toţii decât să lăsăm pe duşman să treacă</i>.</p>', '<p><a id="p15"></a>E de sperat că, în caz când se va hotărî trecerea la acţiune, conducătorii vor aplica cu succes marile precepte ale lui Danton şi ale lui Marx.</p>', '<p><a id="p16"></a>Succesul revoluţiei ruse şi al revoluţiei mondiale depinde de două-trei zile de luptă.\r\n</p>'],
'idChr': '3.09text',
'title': '',
'info': 'Sfaturile unuia care nu e de faţă (1917)',
},
{'year': '1917',
'image': 'lenin1',
'content': ['<p><a id="p0"></a>Guvernul provizoriu a fost răsturnat. Puterea de stat a trecut în mâinile Comitetului militar-revoluţionar — organ al Sovietului de deputaţi ai muncitorilor şi soldaţilor din Petrograd, care se află în fruntea proletariatului şi garnizoanei din Petrograd.</p>', '<p><a id="p1"></a>Cauza pentru care a luptat poporul — propunerea imediată a unei păci democratice, desfiinţarea proprietăţii moşiereşti asupra pământului, controlul muncitoresc asupra producţiei, crearea guvernului sovietic — această cauză este asigurată.</p>', '<p><a id="p2"></a>Trăiască revoluţia muncitorilor, soldaţilor şi ţăranilor!</p>', '<p class="right" style="text-align: right;"><a id="p3"></a><i>Comitetul militar-revoluţionar<br/>de pe lângă Sovietul de deputaţi<br/>ai muncitorilor şi soldaţilor<br/>din Petrograd</i>\n</p>', '<p class="noind"><a id="p4"></a>25 octombrie 1917, ora 10 dimineaţa.</p>'],
'idChr': '4.01text',
'title': '',
'info': 'Către cetăţenii Rusiei! (1917)',
},
{'year': '1917',
'image': 'lenin1',
'content': ['<p><a id="p0"></a>1. Revendicarea de a se convoca Adunarea constituantă era în mod pe deplin legitim inclusă în programul social-democraţiei revoluţionare, deoarece într-o republică burgheză Adunarea constituantă reprezintă cea mai înaltă formă a democratismului şi deoarece, prin crearea pre-parlamentului, republica imperialistă, în frunte cu Kerenski, pregătea falsificarea alegerilor şi o seamă de încălcări ale democraţiei.</p>', '<p><a id="p1"></a>2. Formulând revendicarea de a se convoca Adunarea constituantă, social-democraţia revoluţionară, chiar de la începutul revoluţiei din 1917, a subliniat în repetate rânduri că republica Sovietelor reprezintă o formă mai înaltă a democraţiei decât obişnuita republică burgheză cu Adunare constituantă.</p>', '<p><a id="p2"></a>3. Pentru trecerea de la orânduirea burgheză la cea socialistă, pentru dictatura proletariatului, republica Sovietelor (de deputaţi ai muncitorilor, soldaţilor şi ţăranilor) reprezintă nu numai o formă a unor instituţii democratice de un tip mai înalt (în comparaţie cu obişnuita republică burgheză încununată cu o Adunare constituantă), ci şi singura formă în stare să asigure o trecere cât mai puţin dureroasă spre socialism.</p>', '<p><a id="p3"></a>4. Convocarea Adunării constituante în revoluţia noastră, pe baza listelor prezentate la mijlocul lunii octombrie 1917, are loc în condiţii în care posibilitatea de exprimare justă a voinţei poporului în general şi a maselor muncitoare în special în alegerile pentru această Adunare constituantă este exclusă.</p>', '<p><a id="p4"></a>5. În primul rând, sistemul reprezentării proporţionale exprimă cu adevărat voinţa poporului numai atunci când listele partidelor corespund într-adevăr modului real în care e împărţit poporul în grupările politice oglindite în aceste liste. La noi însă, după cum se ştie, partidul care din mai până în octombrie a avut cei mai mulţi aderenţi în popor şi mai ales în ţărănime — partidul socialiştilor-revoluţionari — a prezentat la mijlocul lunii octombrie 1917 liste unice pentru Adunarea constituantă, dar după alegerile pentru Adunarea constituantă, înainte de convocarea acesteia, acest partid s-a scindat.</p>', '<p><a id="p5"></a>De aceea, nici măcar formal componenţa celor aleşi în Adunarea constituantă nu corespunde şi nu poate corespunde voinţei masei alegătorilor.</p>', '<p><a id="p6"></a>6. În al doilea rând, un izvor şi mai important — nu sub raport formal, nu juridic, ci social-economic, de clasă — al neconcordanţei dintre voinţa poporului şi în special cea a claselor de oameni ai muncii, pe de o parte, şi componenţa Adunării constituante, pe de altă parte, este faptul că alegerile pentru Adunarea constituantă au avut loc atunci când majoritatea covârşitoare a poporului nu putea încă cunoaşte întreaga amploare şi importanţă a Revoluţiei din Octombrie, a revoluţiei sovietice, proletar-ţărăneşti, care a început la 25 octombrie 1917, adică după ce fuseseră prezentate listele de candidaţi pentru Adunarea constituantă.</p>', '<p><a id="p7"></a>7. Revoluţia din Octombrie, cucerind puterea pentru Soviete, smulgând dominaţia politică din mâna burgheziei şi predând-o în mâna proletariatului şi a ţărănimii sărace, străbate sub ochii noştri etapele succesive ale dezvoltării ei.</p>', '<p><a id="p8"></a>8. Ea a început cu victoria din 24—25 octombrie în capitală, când Congresul al II-lea al Sovietelor de deputaţi ai muncitorilor şi soldaţilor din Rusia — această avangardă a proletarilor şi a părţii celei mai active politiceşte a ţărănimii — a dat precumpănirea partidului bolşevic şi l-a adus la putere.</p>', '<p><a id="p9"></a>9. Apoi, în cursul lunilor noiembrie şi decembrie, revoluţia a cuprins întreaga masă a armatei şi a ţărănimii, găsindu-şi expresia în primul rând în revocarea şi înlocuirea prin noi alegeri a vechilor organe superioare (comitetele din armată, comitetele ţărăneşti guberniale, <a href="javascript:void(0);" id="n219">[219]</a> Comitetul Executiv Central al Sovietului de deputaţi ai ţăranilor din Rusia etc.), care reprezentau o fază depăşită, conciliatoare a revoluţiei, etapa ei burgheză, şi nu proletară, şi care, de aceea, trebuiau în mod inevitabil să părăsească scena sub presiunea unor mase populare mai adânci şi mai largi.</p>', '<p><a id="p10"></a>10. Această puternică mişcare a maselor exploatate pentru crearea unor noi organe conducătoare ale organizaţiilor lor nici acum, la mijlocul lunii decembrie 1917, nu s-a terminat încă, şi congresul feroviarilor, care nu s-a încheiat încă, constituie una dintre etapele acestei mişcări.</p>', '<p><a id="p11"></a>11. Deci, în fapt, în noiembrie şi decembrie 1917, în Rusia, gruparea forţelor de clasă, în lupta de clasă dintre ele, este principial diferită de cea care şi-a putut găsi expresia în listele de candidaţi prezentate de partide la mijlocul lunii octombrie 1917 pentru Adunarea constituantă.</p>', '<p><a id="p12"></a>12. Ultimele evenimente din Ucraina (în parte şi din Finlanda, şi din Belorusia, precum şi din Caucaz) indică şi ele o nouă grupare a forţelor de clasă, care are loc în procesul luptei dintre naţionalismul burghez al Radei ucrainene, <a href="javascript:void(0);" id="n220">[220]</a> al Seimului finlandez etc., pe de o parte, şi Puterea sovietică, revoluţia proletar-ţărănească din fiecare dintre aceste republici naţionale, pe de altă parte.</p>', '<p><a id="p13"></a>13. În sfârşit, războiul civil, început prin răscoala contrarevoluţionară cadeto-kaledinistă <a href="javascript:void(0);" id="n221">[221]</a> împotriva autorităţilor sovietice, împotriva guvernului muncitoresc şi ţărănesc, a ascuţit definitiv lupta de clasă şi a înlăturat orice posibilitate de a se rezolva pe cale democratică formală problemele cele mai acute pe care istoria le-a pus în faţa popoarelor din Rusia, şi în primul rând în faţa clasei sale muncitoare şi a ţărănimii sale.</p>', '<p><a id="p14"></a>14. Numai victoria deplină a muncitorilor şi ţăranilor asupra răscoalei burgheze şi moşiereşti (care şi-a găsit expresia în mişcarea cadeto-kaledinistă), numai reprimarea, fără cruţare, pe calea armelor, a acestei răscoale a stăpânilor de sclavi poate asigura efectiv revoluţia proletar-ţărănească. Mersul evenimentelor şi dezvoltarea luptei de clasă în cursul revoluţiei au făcut ca lozinca „Toată puterea în mâna Adunării constituante“ — care nu ţine seamă de cuceririle revoluţiei muncitoreşti-ţărăneşti, care nu ţine seamă de Puterea sovietică, care nu ţine seamă de hotărârea Congresului al II-lea al Sovietelor de deputaţi ai muncitorilor şi soldaţilor din Rusia şi de cea a Congresului al II-lea al deputaţilor ţăranilor din Rusia etc. —, au făcut ca această lozincă <span class="spt"><i>să devină în fapt</i></span> lozinca cadeţilor şi kalediniştilor şi a complicilor lor. Pentru tot poporul devine cât se poate de limpede că, dacă ar fi în dezacord cu Puterea sovietică, Adunarea constituantă ar fi inevitabil condamnată la moarte politică.</p>', '<p><a id="p15"></a>15. Una dintre problemele deosebit de acute ale vieţii poporului este problema păcii. Lupta cu adevărat revoluţionară pentru pace a început în Rusia numai după victoria revoluţiei din 25 octombrie, şi primele roade date de această victorie au fost publicarea tratatelor secrete, încheierea armistiţiului şi începerea tratativelor publice în vederea unei păci generale fără anexiuni şi fără contribuţii.</p>', '<p><a id="p16"></a>Abia acum capătă masele largi populare în mod efectiv, pe deplin şi deschis posibilitatea de a vedea o politică de luptă revoluţionară pentru pace şi de a studia rezultatele ei.</p>', '<p><a id="p17"></a>În timpul alegerilor pentru Adunarea constituantă, masele populare nu au avut această posibilitate.</p>', '<p><a id="p18"></a>E limpede că şi din acest punct de vedere neconcordanţa dintre componenţa celor aleşi în Adunarea constituantă şi adevărata voinţă a poporului în ceea ce priveşte terminarea războiului este inevitabilă.</p>', '<p><a id="p19"></a>16. Totalitatea împrejurărilor expuse mai sus au drept rezultat faptul că Adunarea constituantă, convocată pe baza listelor unor partide care existau înainte de revoluţia proletar-ţărănească, în condiţiile dominaţiei burgheziei, în mod inevitabil vine în conflict cu voinţa şi cu interesele claselor muncitoare şi exploatate, care la 25 octombrie au pornit revoluţia socialistă împotriva burgheziei. Fireşte că interesele acestei revoluţii sunt mai presus de drepturile formale ale Adunării constituante, chiar şi dacă aceste drepturi formale n-ar fi infirmate de faptul că legea cu privire la Adunarea constituantă nu recunoaşte poporului dreptul de a-şi înlocui deputaţii în orice moment prin noi alegeri.</p>', '<p><a id="p20"></a>17. Orice încercare, directă sau indirectă, de a considera problema Adunării constituante din punct de vedere juridic, formal, în cadrul democraţiei burgheze obişnuite, fără a ţine seama de lupta de clasă şi de războiul civil, înseamnă a trăda cauza proletariatului şi a adopta punctul de vedere al burgheziei. Datoria indiscutabilă a social-democraţiei revoluţionare este de a pune în gardă pe toţi şi pe fiecare în parte împotriva acestei greşeli, pe care o fac unele vârfuri ale bolşevismului care n-au ştiut să aprecieze just insurecţia din octombrie şi sarcinile dictaturii proletariatului.</p>', '<p><a id="p21"></a>18. Singura şansă a unei rezolvări nedureroase a crizei care s-a ivit din cauza neconcordanţei dintre alegerile pentru Adunarea constituantă, pe de o parte, şi voinţa poporului şi interesele claselor celor ce muncesc şi sunt exploataţi, pe de altă parte, este ca poporul să-şi exercite în mod cât mai larg şi mai rapid dreptul de a înlocui pe membrii Adunării constituante prin noi alegeri, ca Adunarea constituantă să se alăture ea însăşi la legea Comitetului Executiv Central cu privire la aceste noi alegeri, ca Adunarea constituantă să declare fără rezerve că recunoaşte Puterea sovietică, revoluţia sovietică, politica ei în problema păcii, a pământului şi a controlului muncitoresc, ca Adunarea constituantă să se alăture în mod hotărât taberei adversarilor contrarevoluţiei cadeto-kalediniste.</p>', '<p><a id="p22"></a>19. Fără aceste condiţii, criza ivită în legătură cu Adunarea constituantă nu poate fi rezolvată decât pe cale revoluţionară, pe calea unor cât mai energice, mai rapide, mai ferme şi mai hotărâte măsuri revoluţionare ale Puterii sovietice împotriva contrarevoluţiei cadeto-kalediniste, indiferent de lozincile şi instituţiile (fie chiar şi calitatea de membru al Adunării constituante) îndărătul cărora s-ar ascunde această contrarevoluţie. Orice încercare de a lega mâinile Puterii sovietice în această luptă ar constitui un ajutor dat contrarevoluţiei.</p>'],
'idChr': '4.02text',
'title': '',
'info': 'Teze cu privire la Adunarea constituantă (1917)',
},
{'year': '1918',
'image': 'lenin1',
'content': ['<h6 style="text-align: center;"><a id="p0"></a>Cei speriaţi de prăbuşirea vechiului şi cei care luptă pentru nou</h6>', '<p><a id="p1"></a>„De două luni sunt bolşevicii la putere, şi în locul raiului socialist vedem infernul haosului, al războiului civil, al unei ruine de şi mai mari proporţii“. Aşa scriu, spun şi gândesc capitaliştii împreună cu partizanii lor conştienţi şi semiconştienţi.</p>', '<p><a id="p2"></a>Numai de două luni sunt bolşevicii la putere — vom răspunde noi —, dar s-a şi făcut un pas uriaş spre socialism. Acest lucru nu-l vede numai cine nu vrea să-l vadă sau cine nu ştie să aprecieze evenimentele istorice în conexiunea lor. Nu vor să vadă că în decurs de câteva săptămâni au fost distruse aproape până-n temelii instituţiile nedemocratice din armată, de la sate, din fabrici. Iar altă cale spre socialism în afară de această distrugere nu există şi nu poate exista. Nu vor să vadă că, în câteva săptămâni, în politica externă, în locul minciunii imperialiste care prelungea războiul şi camufla jaful şi cotropirea prin tratate secrete, a fost promovată o politică cu adevărat revoluţionar-democrată în vederea unei păci cu adevărat democratice, politică care a şi dus la un succes practic atât de important cum este armistiţiul şi creşterea de o sută de ori a forţei propagandistice a revoluţiei noastre. Nu vor să vadă că controlul muncitoresc şi naţionalizarea băncilor au şi început să fie aplicate, or acestea constituie tocmai primii paşi spre socialism.</p>', '<p><a id="p3"></a>Nu ştiu să vadă perspectiva istorică cei striviţi de rutina capitalismului, cei năuciţi de puternica prăbuşire a vechiului, de zgomotul, de gălăgia, de „haosul“ (haos aparent) provocat de năruirea şi prăbuşirea edificiilor seculare ale ţarismului şi ale burgheziei, cei speriaţi de ascuţirea la extrem a luptei de clasă, de transformarea acesteia în război civil, singurul război legitim, singurul drept, singurul sfânt, — sfânt nu în sensul pe care-l are acest cuvânt pentru popi, ci în înţelesul lui omenesc: războiul sfânt al celor asupriţi împotriva asupritorilor, războiul pentru răsturnarea acestora, pentru eliberarea oamenilor muncii de orice asuprire. În fond, toţi aceşti burghezi, mic-burghezi şi „slujitori ai burgheziei“, care sunt striviţi, năuciţi, speriaţi, se călăuzesc, adeseori fără să-şi dea nici ei seama de acest lucru, după vechea, absurda, sentimentala, intelectualist-vulgara idee a „introducerii socialismului“, pe care şi-au format-o „din auzite“, prinzând frânturi din învăţătura socialistă, repetând denaturările acestei învăţături de către ignoranţi şi semidocţi, atribuindu-ne nouă, marxiştilor, ideea şi chiar planul de „a introduce“ socialismul.</p>', '<p><a id="p4"></a>Nouă, marxiştilor, asemenea idei, ca să nu mai vorbim de planuri, ne sunt străine. Noi întotdeauna am ştiut, am afirmat, am repetat că socialismul nu poate fi „introdus“, că el se dezvoltă în cursul celei mai încordate, celei mai ascuţite, ascuţite până la turbare, până la desperare, lupte de clasă şi al războiului civil; că între capitalism şi socialism va fi o perioadă lungă de „dureri ale facerii“; că întotdeauna violenţa e moaşa vechii societăţi; că perioadei de trecere de la societatea burgheză la societatea socialistă îi corespunde un stat deosebit (adică un sistem deosebit de violenţă organizată, exercitată împotriva unei anumite clase), şi anume: dictatura proletariatului. Iar dictatura presupune şi înseamnă o stare de război latent, o stare în care se recurge la măsuri militare în lupta împotriva duşmanilor puterii proletare. Comuna a fost o dictatură a proletariatului, iar Marx şi Engels au imputat Comunei şi au considerat că una din cauzele pieirii ei a fost faptul că Comuna n-a folosit <i>îndeajuns</i> de energic forţa ei armată pentru a sfărâma împotrivirea exploatatorilor.</p>', '<p><a id="p5"></a>În fond, toate aceste lamentări intelectualiste în legătură cu sfărâmarea împotrivirii capitaliştilor nu sunt decât o răbufnire a vechiului „conciliatorism“, ca să ne exprimăm „delicat“. Iar dacă e să vorbim cu francheţe proletară, va trebui să spunem: continuarea servilismului în faţa sacului cu bani — acesta este fondul lamentărilor împotriva actualei violenţe muncitoreşti exercitate (din păcate, într-o măsură încă prea mică şi cu prea puţină energie) împotriva burgheziei, împotriva sabotorilor, împotriva contrarevoluţionarilor. „Împotrivirea capitaliştilor a fost zdrobită“, a declarat în iunie 1917 bunul Peşehonov, ministru din rândurile conciliatorilor. Omul acesta blând nici n-a bănuit că împotrivirea trebuie într-adevăr să fie <i>zdrobită</i>, că ea <i>va fi</i> zdrobită, că tocmai această zdrobire se numeşte în limbaj ştiinţific dictatura proletariatului, că o întreagă perioadă istorică se caracterizează prin reprimarea împotrivirii capitaliştilor, se caracterizează, prin urmare, prin exercitarea sistematică a <i>violenţei</i> împotriva unei clase întregi (burghezia) şi împotriva acoliţilor ei.</p>', '<p><a id="p6"></a>Aviditatea, murdara, înrăita, furibunda aviditate a sacului cu bani, frica şi servilismul întreţinuţilor lui — aceasta este adevărata bază socială a urletelor de acum ale intelectualilor, începând cu „Reci“ şi terminând cu „Novaia Jizn“, împotriva violenţei exercitate de proletariat şi de ţărănimea revoluţionară. Aceasta este semnificaţia obiectivă a urletelor lor, a vorbăriei lor jalnice, a urletelor lor de cabotini despre „libertate“ (libertatea capitaliştilor de a asupri poporul) etc. etc. Ei ar fi „gata“ să admită socialismul dacă omenirea ar trece direct la socialism, printr-un salt de efect, fără fricţiuni, fără luptă, fără scrâşnirea din dinţi a exploatatorilor, fără încercările lor de tot felul de a apăra vremurile de altădată sau de a le readuce pe ocolite, în ascuns, fără a se recurge mereu la alte „răspunsuri“ prin violenţă revoluţionar-proletară date acestor încercări. Aceşti întreţinuţi intelectuali ai burgheziei sunt „gata“ să se spele, după cunoscutul proverb german, numai cu condiţia ca pielea să le rămână mereu uscată.</p>', '<p><a id="p7"></a>Pe intelectuali îi îngrozeşte când văd burghezia şi funcţionarii, medicii, inginerii etc., obişnuiţi s-o slujească, recurgând la cele mai extreme măsuri de împotrivire. Ei tremură de frică şi urlă cu o voce şi mai stridentă despre necesitatea de a reveni la „conciliatorism“. Pe noi însă, ca şi pe toţi prietenii sinceri ai clasei asuprite, măsurile extreme de împotrivire ale exploatatorilor nu pot decât să ne bucure, căci nu de la îndemnuri şi încercări de înduplecare, nu de la şcoala predicilor dulcege sau a declamaţiilor sentenţioase aşteptăm noi creşterea, maturizarea proletariatului pentru putere, ci de la şcoala vieţii, de la şcoala luptei. Pentru a deveni clasă dominantă şi a învinge definitiv burghezia, proletariatul trebuie <i>să înveţe</i> acest lucru, deoarece el nu are cum să capete dintr-o dată această pricepere. Iar de învăţat trebuie să înveţe în luptă. Şi numai dintr-o luptă serioasă, dârză, înverşunată se poate învăţa. Cu cât este mai extremă împotrivirea exploatatorilor, cu atât mai energică, mai hotărâtă, mai necruţătoare, mai victorioasă va fi reprimarea lor de către cei exploataţi. Cu cât vor fi mai variate încercările şi eforturile exploatatorilor de a apăra ceea ce este vechi, cu atât mai repede va învăţa proletariatul să alunge din ultimele ascunzişuri pe duşmanii lui de clasă, să smulgă din rădăcini dominaţia lor, să distrugă chiar şi terenul pe care au putut (şi au trebuit) să crească robia salariată, mizeria maselor, îmbuibarea şi impertinenţa sacului cu bani.</p>', '<p><a id="p8"></a>Pe măsură ce creşte împotrivirea burgheziei şi a întreţinuţilor ei, creşte forţa proletariatului şi a ţărănimii care i se alătură. Cei exploataţi se întăresc, se maturizează, cresc, învaţă, scutură de pe grumazul lor pe „bătrânul Adam“ al robiei salariate pe măsură ce creşte împotrivirea duşmanilor lor — exploatatorii. Victoria va fi de partea celor exploataţi, deoarece de partea lor este viaţa, de partea lor este forţa numărului, forţa masei, forţa nesecatelor izvoare a tot ce este plin de abnegaţie, principial, cinstit, a tot ce tinde să meargă înainte, ce se trezeşte la construirea noului, a întregii uriaşe rezerve de energie şi de talente din rândurile aşa-numitului „popor de rând“, muncitorii şi ţăranii. A lor va fi victoria.\r\n</p>'],
'idChr': '4.03.01text',
'title': 'Cei speriaţi de prăbuşirea vechiului şi cei care luptă pentru nou',
'info': 'Cei speriaţi de prăbuşirea vechiului şi cei care luptă pentru nou (1918)',
},
{'year': '1918',
'image': 'lenin1',
'content': ['<h6 style="text-align: center;"><a id="p0"></a>Cum trebuie organizată întrecerea?</h6>', '<p><a id="p1"></a>Publiciştii burghezi au înnegrit şi înnegresc teancuri întregi de hârtie pentru a preamări concurenţa, iniţiativa privată şi alte minunate calităţi şi virtuţi ale capitaliştilor şi ale orânduirii capitaliste. Socialiştilor li se aducea învinuirea că nu vor să înţeleagă importanţa acestor virtuţi şi nu ţin seama de „firea omului“. În realitate însă, capitalismul a înlocuit de mult mica producţie de mărfuri independentă — în cadrul căreia concurenţa putea sa dezvolte pe o scară cât de cât <i>largă</i> spiritul întreprinzător, energia, iniţiativa îndrăzneaţă — prin producţia de fabrică, mare şi foarte mare, prin întreprinderi pe acţiuni, prin sindicate şi prin alte monopoluri. În condiţiile unui <i>astfel</i> de capitalism, concurenţa înseamnă înăbuşirea cu o nemaipomenită sălbăticie a spiritului întreprinzător, a energiei, a iniţiativei îndrăzneţe, însuşiri pe care le posedă <i>masa</i> populaţiei, uriaşa ei majoritate, nouăzeci şi nouă la sută din oamenii muncii. Această concurenţă înseamnă, de asemenea, înlocuirea întrecerii prin escrocherie financiară, nepotism şi servilitate în vârful piramidei sociale.</p>', '<p><a id="p2"></a>Socialismul nu numai că nu înăbuşă întrecerea, dar, dimpotrivă, creează pentru prima oară posibilitatea de a o aplica pe o scară cu adevărat <i>largă</i>, în proporţii cu adevărat de <i>masă</i>, posibilitatea de a atrage într-adevăr majoritatea oamenilor muncii în arena unei activităţi în care ei pot să se manifeste, să-şi vădească aptitudinile să dea la iveală talentele care stau ascunse în popor — acest izvor neînceput — şi pe care capitalismul le apăsa, le strivea şi le înăbuşea cu miile şi cu milioanele.</p>', '<p><a id="p3"></a>Acum, când la putere se află un guvern socialist, sarcina noastră este să organizăm întrecerea.</p>', '<p><a id="p4"></a>Lacheii şi întreţinuţii burgheziei au zugrăvit socialismul ca pe o cazarmă monotonă, uniformă, oficială şi cenuşie. Lacheii sacului cu bani, slugoii exploatatorilor — domnii intelectuali burghezi — făceau din socialism o „sperietoare“ pentru popor, pentru acest popor care tocmai în condiţiile capitalismului este osândit la o viaţă de ocnă şi de cazarmă, la o muncă peste puteri şi plicticoasă, la o viaţă de foamete, de mizerie neagră. Primul pas spre eliberarea oamenilor muncii din această ocnă îl constituie confiscarea pământurilor moşiereşti, introducerea controlului muncitoresc, naţionalizarea băncilor. Pasul următor va fi naţionalizarea fabricilor şi uzinelor, organizarea obligatorie a întregii populaţii în asociaţii de consum menite să fie totodată şi asociaţii de desfacere a produselor, apoi monopolul statului asupra comerţului cu grâne şi alte articole de primă necesitate.</p>', '<table style="margin-left: auto; margin-right: auto;"><a id="p5"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p6"></a>Măreaţa înlocuire a muncii înrobite prin munca omului pentru el însuşi, prin munca organizată metodic pe o scară uriaşă, pe scară naţională (într-o anumită măsură şi pe scară internaţională, mondială), cere din partea proletariatului şi a ţărănimii sărace, în afara măsurilor <i>„militare“</i> de reprimare a împotrivirii exploatatorilor, şi uriaşe eforturi în domeniul <i>organizării</i>. Sarcina de organizare se împleteşte într-un tot indisolubil cu sarcina de reprimare militară necruţătoare a proprietarilor de sclavi de mai ieri (capitaliştii) şi a bandei lor de lachei — domnii intelectuali burghezi. Noi am fost întotdeauna organizatorii şi şefii, noi am comandat întotdeauna — aşa vorbesc şi gândesc proprietarii de sclavi de mai ieri şi trepăduşii lor din rândurile intelectualilor — şi vrem să rămânem ce-am fost; nu vom da ascultare „prostimii“, muncitorilor şi ţăranilor, nu ne vom supune lor, ci vom transforma cunoştinţele într-o armă de apărare a privilegiilor sacului cu bani şi a dominaţiei capitalului asupra poporului.</p>', '<p><a id="p7"></a>Aşa vorbesc, gândesc şi acţionează burghezii şi intelectualii burghezi. Din punctul de vedere al <i>profitorului</i>, atitudinea lor este explicabilă: şi celor care au trăit de pe urma moşierilor feudali, precum şi celor care le lingeau blidele — popii, conţopiştii, funcţionarii descrişi de Gogol, „intelectualii“ care l-au urât pe Belinski — le-a fost „greu“ să se despartă de iobăgie. Dar cauza exploatatorilor şi a slugilor lor intelectuale este o cauză pierdută. Muncitorii şi ţăranii le înfrâng împotrivirea — din păcate, nu încă cu destulă fermitate, hotărâre şi necruţare — <i>şi le-o vor înfrânge</i>.</p>', '<table style="margin-left: auto; margin-right: auto;"><a id="p8"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p9"></a>Muncitorii şi ţăranii sunt încă „sfioşi“, nu sunt încă deprinşi cu faptul că <i>ei</i> reprezintă acum clasa <i>dominantă</i>, nu dau încă dovadă de destulă hotărâre. Răsturnarea socială n-a putut crea dintr-o dată aceste însuşiri la milioanele şi milioanele de oameni pe care foametea şi mizeria i-au silit toată viaţa să lucreze sub ameninţarea bâtei. Dar forţa Revoluţiei din Octombrie 1917, vitalitatea ei, invincibilitatea ei constau tocmai în faptul că ea <i>trezeşte</i> aceste însuşiri, că sfărâmă toate vechile zăgazuri, că rupe vechile cătuşe şi aduce oamenii muncii pe drumul pe care pot să creeze <i>în mod independent</i> o viaţă nouă.</p>', '<p><a id="p10"></a>Evidenţa şi controlul — aceasta este sarcina economică <i>de căpetenie</i> a fiecărui Soviet de deputaţi ai muncitorilor, soldaţilor şi ţăranilor, a fiecărei asociaţii de consum, a fiecărei asociaţii sau a fiecărui comitet de aprovizionare, a fiecărui comitet de întreprindere sau a fiecărui organ de control muncitoresc în general.</p>', '<table style="margin-left: auto; margin-right: auto;"><a id="p11"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p12"></a>Evidenţa şi controlul, <i>dacă</i> sunt exercitate de Sovietele de deputaţi ai muncitorilor, soldaţilor şi ţăranilor, ca putere de stat supremă, sau pe baza directivelor şi împuternicirilor date de <i>această</i> putere, evidenţa şi controlul, exercitate pretutindeni, în mod general, universal, evidenţa şi controlul cantităţii de muncă şi repartiţiei produselor, aceasta este <i>esenţa</i> transformărilor socialiste din momentul în care dominaţia politică a proletariatului este realizată şi asigurată.</p>', '<p><a id="p13"></a>Evidenţa şi controlul, necesare pentru trecerea la socialism, pot fi numai opera maselor. Numai colaborarea conştiincioasă şi de bunăvoie — colaborare plină de entuziasm revoluţionar — <i>a masei</i> muncitorilor şi ţăranilor la acţiunea de evidenţă şi control exercitată <i>asupra bogătaşilor, a pungaşilor, a trântorilor şi a huliganilor</i> poate birui aceste rămăşiţe ale blestematei societăţi capitaliste, aceste lepădături ale omenirii, aceste mădulare putrede şi atrofiate, această molimă, ciumă, plagă pe care capitalismul a lăsat-o moştenire socialismului.</p>', '<p><a id="p14"></a>Muncitori şi ţărani, oameni ai muncii şi exploataţi! Pământul, băncile, fabricile, uzinele au trecut în proprietatea întregului popor! Luaţi <i>voi înşivă</i> în mână evidenţa şi controlul producţiei şi repartiţiei produselor: acesta, şi <i>numai</i> acesta, este drumul care duce la victoria socialismului, aceasta este chezăşia victoriei lui, a victoriei asupra oricărei exploatări, oricăror mizerii şi sărăcii! Căci în Rusia grânele, fierul, lemnul, lâna, bumbacul şi inul ar ajunge pentru toată lumea dacă munca şi produsele ar fi just repartizate, dacă întregul popor ar exercita un control <span class="spt"><i>eficace, practic</i></span> asupra repartiţiei, dacă duşmanii poporului, adică bogătaşii, întreţinuţii lor, precum şi pungaşii, trântorii şi huliganii ar fi învinşi <span class="spt"><i>nu numai</i></span> în politică, ci şi în viaţa <span class="spt"><i>economică de zi cu zi</i></span>.</p>', '<p><a id="p15"></a>Nici o milă faţă de aceşti duşmani ai poporului, faţă de duşmanii socialismului, faţă de duşmanii oamenilor muncii! Război pe viaţă şi pe moarte împotriva bogătaşilor şi întreţinuţilor lor, împotriva intelectualilor burghezi; război pungaşilor, trântorilor şi huliganilor! Şi unii şi alţii, şi primii şi ultimii, sunt fraţi buni, odraslele capitalismului, fiii societăţii boiereşti şi burgheze, societate în care o mână de oameni jefuiau şi batjocoreau poporul, în care mizeria şi nevoia împingeau mii şi mii de oameni la huliganism, corupţie, pungăşie, făcându-i să-şi piardă aspectul omenesc, societate în care în mod inevitabil încolţea în conştiinţa oamenilor muncii dorinţa de a scăpa, fie şi prin înşelăciune, de exploatare, de a se strecura, de a se elibera măcar pentru o clipă de munca ce le inspira silă, de a smulge, în orice chip, cu orice preţ, cel puţin o bucăţică de pâine, numai să nu flămânzească, numai să ştie că ei şi ai lor pot mânca pe săturate.</p>', '<p><a id="p16"></a>Bogătaşii şi pungaşii nu sunt decât două feţe ale aceleiaşi medalii, cele două categorii principale de <i>paraziţi</i> pe care capitalismul i-a crescut la sânul său, principalii duşmani ai socialismului. Aceşti duşmani trebuie să fie supuşi unei supravegheri speciale din partea întregii populaţii, trebuie să fie loviţi fără cruţare la cea mai mică nerespectare a regulilor şi a legilor societăţii socialiste, în această privinţă, orice slăbiciune, orice şovăială, orice sentimentalism ar constitui cea mai mare crimă faţă de socialism.</p>', '<p><a id="p17"></a>Pentru a feri societatea socialistă de aceşti paraziţi, trebuie să organizăm evidenţa şi controlul asupra cantităţii de muncă, asupra producţiei şi repartiţiei produselor, evidenţă şi control exercitate de întregul popor, susţinute în mod voluntar, cu energie şi cu entuziasm revoluţionar de milioanele de muncitori şi ţărani. Iar în vederea organizării acestei evidenţe şi a acestui control, care sunt <i>întru totul accesibile</i> şi pe măsura puterilor oricărui muncitor sau ţăran cinstit, inteligent şi cu spirit gospodăresc, trebuie trezite talentele organizatorice care provin din propriile lor rânduri; trebuie stimulată în rândurile lor şi organizată pe scară naţională <i>întrecerea</i> în obţinerea succeselor de organizare; trebuie ca muncitorii şi ţăranii să înţeleagă limpede deosebirea dintre sfatul necesar al omului cult şi controlul necesar al muncitorului şi al ţăranului „de rând“ asupra <i>indolenţei</i>, atât de frecventă la oamenii „culţi“.</p>', '<p><a id="p18"></a>Această indolenţă, dezordine, neglijenţă şi lipsă de punctualitate, pripă nervoasă, tendinţa de a înlocui acţiunea prin discuţii şi munca prin vorbărie, înclinarea de a se apuca de toate şi a nu duce nimic până la capăt, toate acestea sunt însuşiri ale „oamenilor culţi“, care nu se datoresc nicidecum firii lor rele, şi cu atât mai puţin relei-voinţe, ci tuturor obiceiurilor lor de viaţă, condiţiilor lor de muncă, surmenajului, separaţiei nefireşti a muncii intelectuale de cea fizică etc.</p>', '<p><a id="p19"></a>Cât priveşte greşelile, lipsurile, gafele care s-au constatat în cursul revoluţiei noastre, un rol mare îl au greşelile etc. care rezultă din aceste însuşiri regretabile, dar de neînlăturat în momentul de faţă, ale intelectualilor din mijlocul nostru şi, totodată, din <i>lipsa</i> unui control suficient exercitat de <i>muncitori</i> asupra muncii <i>organizatorice</i> a intelectualilor.</p>', '<p><a id="p20"></a>Muncitorii şi ţăranii „se sfiesc“ încă, dar ei trebuie să se lepede de acest cusur, şi se vor lepăda <span class="spt"><i>cu siguranţă</i></span>. Este cu neputinţă să ne lipsim de sfaturile, de îndrumările oamenilor culţi, ale intelectualilor, ale specialiştilor. Orice muncitor, orice ţăran, oricât de puţin priceput ar fi el, înţelege foarte bine acest lucru, iar intelectualii din mijlocul nostru nu se pot plânge că muncitorii şi ţăranii nu le acordă destulă atenţie şi stimă tovărăşească. Dar una este sfatul şi îndrumarea, şi alta organizarea evidenţei şi controlului <span class="spt"><i>practic</i></span>. Intelectualii dau foarte adesea cele mai admirabile sfaturi şi îndrumări, dar se vădesc a fi ridicol, <i>absurd</i>, ruşinos de „stângaci“, de incapabili <i>să aplice</i> aceste sfaturi şi îndrumări, să înfăptuiască controlul <span class="spt"><i>practic</i></span>, astfel ca vorbele să se transforme în fapte.</p>', '<p><a id="p21"></a>Iată unde nu ne putem în nici un caz lipsi de ajutorul şi <span class="spt"><i>de rolul conducător</i></span> al organizatorilor-practicieni ieşiţi din „popor“, din rândurile muncitorimii şi ale ţărănimii muncitoare. „Nu zeii sunt aceia care ard oalele în cuptor“ — adevărul acesta trebuie să le intre bine în cap muncitorilor şi ţăranilor. Ei trebuie să înţeleagă că acum <i>practica</i> este totul, că a sosit momentul istoric când teoria se transformă în practică, când ea e înviorată de practică, e corectată de practică, e verificată prin practică, momentul când se dovedesc deosebit de juste cuvintele lui Marx: „fiecare pas de adevărată mişcare e mai important decât o duzină de programe“. Orice pas făcut în vederea frânării şi restrângerii reale şi practice a puterii bogătaşilor şi a pungaşilor, în vederea supunerii lor unui control sever şi unei evidenţe severe este mai important decât o duzină de disertaţii frumoase pe tema socialismului. Căci „ce seacă e, amice, orice teorie, dar cât de verde viaţa, cât de aurie“. <a href="javascript:void(0);" id="n222">[222]</a></p>', '<p><a id="p22"></a>Trebuie organizată întrecerea între organizatorii-practicieni ieşiţi din rândurile muncitorilor şi ale ţăranilor. Trebuie combătută orice tendinţă de a se lucra după şablon şi orice încercare de uniformizare de sus în jos, lucru spre care sunt atât de înclinaţi intelectualii. Nici munca după şablon, nici uniformizarea de sus în jos n-au nimic comun cu centralismul democratic şi socialist. Unitatea în chestiunile fundamentale, capitale, esenţiale nu este ştirbită, ci este asigurată prin <i>diversitatea</i> în ceea ce priveşte amănuntele, particularităţile locale, <i>modul de a trata</i> problemele, <i>metodele</i> de înfăptuire a controlului, mijloacele de a stârpi şi de a face inofensivi paraziţii (bogătaşii şi pungaşii, indolenţii şi istericii din rândul intelectualilor etc. etc.).</p>', '<p><a id="p23"></a>Comuna din Paris a dat o pildă măreaţă de îmbinare a iniţiativei, a independenţei, a libertăţii de mişcare, a desfăşurării energiei de jos cu un centralism acceptat de bunăvoie, străin de orice şablon. Sovietele noastre păşesc pe acelaşi drum. Ele „se sfiesc“ încă, ele nu şi-au desfăşurat încă toate posibilităţile, nu „s-au angrenat“ încă în noua, minunata lor activitate constructivă de creare a orânduirii socialiste. Sovietele trebuie să pornească la lucru cu mai multă îndrăzneală, cu mai multă iniţiativă. Fiecare „comună“ — orice fabrică, orice sat, orice asociaţie de consum şi orice comitet de aprovizionare — trebuie să se manifeste, <i>luându-se la întrecere</i>, ca organizatori în practică ai evidenţei, ai controlului muncii şi ai repartiţiei produselor. Programul acestei evidenţe şi al acestui control este simplu, limpede, pe înţelesul tuturor: toată lumea să aibă pâine, să poarte încălţăminte solidă şi haine în bună stare, să aibă locuinţe încălzite, să lucreze conştiincios; nici un pungaş (inclusiv cel care se eschivează de la muncă) să nu se plimbe în libertate, ci să stea în închisoare să-şi execute pedeapsa printr-o muncă forţată dintre cele mai grele; orice bogătaş care încalcă regulile şi legile socialismului să împărtăşească soarta pungaşului, care trebuie, pe bună dreptate, să fie şi soarta bogătaşului. „Cine nu munceşte să nu mănânce“ — iată imperativul <i>practic</i> al socialismului. Iată ce trebuie organizat <i>în mod practic</i>. Iată cu ce fel de succese <i>practice</i> trebuie să se mândrească „comunele“ noastre şi organizatorii noştri proveniţi din rândurile muncitorilor şi ale ţăranilor şi cu atât mai mult din rândurile intelectualilor (cu atât <i>mai mult</i>, cu cât ei <i>prea</i> s-au deprins, <i>prea mult</i> s-au deprins să se mândrească cu indicaţiile şi cu rezoluţiile lor generale).</p>', '<p><a id="p24"></a>Comunele înseşi, micile nuclee din sate şi oraşe trebuie să elaboreze şi să verifice în practică mii de forme şi de metode de evidenţă şi de control practic asupra bogătaşilor, pungaşilor şi trântorilor. Diversitatea în acest domeniu este o garanţie de vitalitate, o chezăşie a succesului în atingerea ţelului unic şi comun: acela de <i>a curăţi</i> pământul rus de toate insectele dăunătoare, de purecii-pungaşi, de ploşniţele-bogătaşe etc. etc. Ici vor fi băgaţi la închisoare vreo zece bogătaşi, vreo duzină de pungaşi, vreo cinci-şase muncitori care se sustrag de la muncă (la fel de huliganic ca şi numeroşi zeţari din Petrograd, mai ales din tipografiile partidului). Colo vor fi puşi să cureţe closetele. Într-alt loc vor primi, după ce îşi vor fi ispăşit pedeapsa, legitimaţii galbene, pentru ca, până la îndreptarea lor, tot poporul să-i supravegheze ca pe nişte elemente <i>dăunătoare</i>. În altă parte va fi împuşcat pe loc câte unul la fiecare zece indivizi vinovaţi de trândăvie. Apoi se vor găsi combinaţii între diferitele mijloace şi se va practica, de pildă, eliberarea condiţionată, pentru a se obţine grabnica îndreptare a elementelor corigibile dintre bogătaşi, intelectualii burghezi, pungaşi şi huligani. Cu cât experienţa generală va fi mai variată, cu atât ea va fi mai eficace şi mai bogată, cu atât succesul socialismului va fi mai sigur şi mai rapid; cu atât mai uşor practica va elabora — căci numai practica le poate elabora — <i>cele mai bune</i> metode şi mijloace de luptă.</p>', '<p><a id="p25"></a>În care comună, în care cartier de oraş mare, în care fabrică, în care sat <i>nu</i> mai există flămânzi, <i>nu</i> mai există şomeri, <i>nu</i> mai există trântori bogaţi, <i>nu</i> mai există ticăloşi proveniţi din rândurile lacheilor burgheziei, sabotori care-şi zic intelectuali? În care din ele s-a făcut mai mult pentru creşterea productivităţii muncii, pentru construirea unor case noi şi bune destinate oamenilor nevoiaşi, pentru instalarea acestora în casele bogătaşilor, pentru aprovizionarea regulată cu câte o sticlă cu lapte a fiecărui copil din familiile nevoiaşe? — iată problemele în jurul cărora trebuie să se desfăşoare <i>întrecerea</i> între comune, între comunităţi, între asociaţiile şi întovărăşirile de consum şi de producţie, între Sovietele de deputaţi ai muncitorilor, soldaţilor şi ţăranilor. Iată terenul de muncă pe care trebuie să se evidenţieze în mod <span class="spt"><i>practic</i></span> şi să se ridice până la posturi de conducere în stat <span class="spt"><i>talentele organizatorice</i></span>. În popor, talentele acestea sunt în număr mare, numai că nu reuşesc să se manifeste. Ele trebuie ajutate să-şi desfăşoare posibilităţile. Ele, <span class="spt"><i>şi numai ele</i></span>, vor putea, cu sprijinul maselor, să salveze Rusia, să salveze cauza socialismului.\r\n</p>'],
'idChr': '4.03.02text',
'title': 'Cum trebuie organizată întrecerea?',
'info': 'Cum trebuie organizată întrecerea? (1918)',
},
{'year': '1918',
'image': 'lenin1',
'content': ['<p class="right2" style="text-align: right;"><a id="p0"></a>Tu eşti şi calică,<br/>Tu eşti şi-nstărită.<br/>Tu eşti şi voinică,<br/>Eşti şi vlăguită,<br/>Măicuţă Rusie!</p>', '<p><a id="p1"></a>Istoria omenirii săvârşeşte în zilele noastre o cotitură dintre cele mai mari şi mai grele şi care prezintă o însemnătate imensă — am putea spune chiar, fără nici o exagerare, o însemnătate universală — pentru eliberare. De la război la pace; de la războiul dintre tâlharii care trimit să se măcelărească între ei milioane de oameni ce muncesc şi sunt exploataţi, pentru a stabili o nouă modalitate de împărţire a prăzii jefuite de cei mai puternici dintre tâlhari, la războiul asupriţilor împotriva asupritorilor, pentru eliberarea de sub jugul capitalului; de la infernul de suferinţe, chinuri, foamete şi sălbăticire la viitorul luminos al societăţii comuniste, al bunăstării generale şi al păcii trainice; — şi nu e de mirare că în punctele cele mai hotărâtoare ale acestei cotituri atât de bruşte, când de jur împrejur se surpă şi se prăbuşeşte cu trosnete şi vuiete îngrozitoare tot ce e vechi, iar alături, în chinuri de nedescris, se naşte o lume nouă, unii sunt apucaţi de ameţeli, alţii se lasă cuprinşi de desperare, iar alţii încearcă să evadeze din realitate, care uneori e prea amară, refugiindu-se sub aripa unei frazeologii frumoase, atrăgătoare.</p>', '<p><a id="p2"></a>Rusiei i-a fost dat să cunoască într-o formă deosebit de pregnantă, să treacă în chip deosebit de greu şi de dureros prin cele mai bruşte dintre cotiturile bruşte ale istoriei, care cârmeşte de la imperialism spre revoluţia comunistă. Noi am distrus în câteva zile una dintre cele mai vechi, mai puternice, mai barbare şi mai bestiale monarhii. În câteva luni am străbătut o serie de etape de conciliatorism faţă de burghezie, de lichidare a iluziilor mic-burgheze, pentru care în alte ţări a fost nevoie de zeci de ani. Doborând burghezia, am zdrobit în câteva săptămâni, într-un război civil, împotrivirea ei făţişă. Am străbătut de la un capăt la altul, într-un victorios marş triumfal al bolşevismului, o ţară imensă. Am ridicat la libertate şi la viaţă de sine stătătoare păturile cele mai de jos ale maselor muncitoare, care erau asuprite de ţarism şi de burghezie. Am instaurat şi am consolidat Republica sovietică, un stat de tip nou, care e infinit superior celor mai bune dintre republicile burghezo-parlamentare şi incomparabil mai democratic decât ele. Am instaurat dictatura proletariatului, care e sprijinit de ţărănimea săracă, şi am inaugurat un sistem de transformări socialiste de mari proporţii. Am trezit încrederea în propriile forţe şi am aprins flacăra entuziasmului în milioane şi milioane de muncitori din toate ţările. Am lansat pretutindeni chemarea la revoluţia muncitorească internaţională. Am aruncat o sfidare rechinilor imperialişti din toate ţările.</p>', '<p><a id="p3"></a>Şi în câteva zile am fost doborâţi la pământ de o fiară imperialistă, care s-a năpustit asupra unor oameni neînarmaţi. Ea ne-a silit să semnăm o pace nemaipomenit de grea şi de umilitoare, care constituie un tribut pentru îndrăzneala noastră de a ne smulge, fie şi pentru foarte scurt timp, din cleştele de fier al războiului imperialist. Fiara striveşte şi sugrumă Rusia şi o sfârtecă cu o înverşunare cu atât mai mare, cu cât în faţa ei se ridică tot mai ameninţător spectrul revoluţiei muncitoreşti în propria ei ţară.</p>', '<p><a id="p4"></a>Am fost nevoiţi să semnăm o pace „tilsitiană“. Nu trebuie să ne amăgim pe noi înşine. Trebuie să avem curajul să privim în faţă adevărul amar, fără să-l înfrumuseţăm. Să cunoaştem în întregime, în toată adâncimea ei, prăpastia înfrângerii, a dezmembrării, a aservirii, a umilirii în care am fost împinşi acum. Cu cât ne vom da mai limpede seama de toate acestea, cu atât mai fermă, mai călită, mai oţelită va fi voinţa noastră de eliberare, năzuinţa noastră de a ne ridica din nou de la înrobire la independenţă, hotărârea noastră nestrămutată de a face cu orice preţ ca Rusia să nu mai fie calică şi vlăguită, ca ea să devină puternică şi înstărită în adevăratul înţeles al cuvântului.</p>', '<p><a id="p5"></a>Ea poate să devină o astfel de ţară, fiindcă ne-a rămas totuşi destul spaţiu şi destule bogăţii naturale pentru a asigura tuturor mijloace de existenţă într-o cantitate, dacă nu abundentă, cel puţin îndestulătoare. Noi avem tot ce ne trebuie: şi bogăţii naturale, şi rezerve de forţe umane, şi minunatul avânt pe care marea revoluţie l-a imprimat forţelor creatoare ale poporului, pentru a făuri o Rusie cu adevărat puternică şi îmbelşugată.</p>', '<p><a id="p6"></a>Rusia va deveni o astfel de ţară dacă se va dezbăra de orice descurajare şi de orice frazeologie, dacă, încleştându-şi dinţii, îşi va aduna toate puterile, îşi va încorda fiecare nerv şi fiecare muşchi, dacă va înţelege că <i>numai</i> pe calea revoluţiei socialiste internaţionale, pe care am păşit noi, este posibilă salvarea. Să mergem înainte pe această cale fără să ne lăsăm descurajaţi de înfrângeri; să strângem piatră cu piatră pentru a clădi un fundament solid societăţii socialiste, să muncim fără preget pentru a crea o disciplină şi o autodisciplină, pentru a întări pretutindeni spiritul de organizare, ordinea, operativitatea, colaborarea armonioasă a forţelor întregului popor, evidenţa şi controlul general al producţiei şi repartiţiei produselor — iată calea care duce la crearea unei forţe militare şi a unei forţe socialiste.</p>', '<p><a id="p7"></a>Unui adevărat socialist nu-i este permis să facă pe grozavul şi nici să cadă în desperare atunci când a suferit o grea înfrângere. Nu este adevărat că n-avem nici o ieşire şi că nu ne rămâne decât să alegem între o moarte „fără glorie“ (din punctul de vedere al unui şleahtic polonez), <a href="javascript:void(0);" id="n223">[223]</a> cum este o pace extrem de grea, şi o moarte „glorioasă“ într-o luptă fără sorţi de izbândă. Nu e adevărat că, semnând o pace „tilsitiană“, ne-am trădat idealurile sau prietenii. N-am trădat nimic şi pe nimeni, n-am consfinţit şi n-am acoperit nici o minciună, n-am refuzat să ajutăm pe nici un prieten şi pe nici un tovarăş de suferinţă cu tot ce puteam, cu toate mijloacele de care dispuneam. Un conducător de oşti care-şi retrage în interiorul ţării rămăşiţele armatei zdrobite sau cuprinse de panică şi care în caz de extremă nevoie acoperă această retragere printr-o pace din cele mai grele şi mai umilitoare nu comite nici o trădare faţă de acele trupe ale sale pe care nu poate să le ajute şi care au fost izolate de către inamic. Un asemenea conducător de oşti îşi face doar datoria, alegând singura cale de salvare a ceea ce mai poate fi salvat, refuzând să se preteze la o aventură, evitând să ascundă poporului amarul adevăr, „cedând spaţiu pentru a câştiga timp“, folosind <i>orice</i> răgaz, fie el cât de mic, pentru a-şi aduna forţele, pentru a îngădui armatei atinse de descompunere şi demoralizare să mai răsufle puţin sau să se refacă.</p>', '<p><a id="p8"></a>Noi am semnat o pace „tilsitiană“. Când, în 1807, Napoleon I i-a impus Prusiei pacea de la Tilsit, cuceritorul, care zdrobise toate armatele germane, a ocupat capitala ţării şi toate oraşele mari, a introdus propria lui poliţie, a impus învinşilor obligaţia de a da cuceritorului corpuri de armată auxiliare în vederea unor noi războaie de jaf, a fărâmiţat Germania şi a încheiat alianţe cu unele state germane împotriva altora. Şi cu toate acestea, chiar după o <i>asemenea</i> pace, poporul german a rezistat, a ştiut să-şi adune forţele, a ştiut să se redreseze şi să-şi cucerească dreptul la libertate şi independenţă.</p>', '<p><a id="p9"></a>Pentru oricine vrea şi e în stare să gândească, pacea de la Tilsit (care a fost doar unul din numeroasele tratate grele şi umilitoare impuse germanilor în acea epocă) constituie un exemplu care arată limpede cât de puerilă şi de naivă este ideea că o pace grea înseamnă, în orice condiţii, o prăpastie care duce la pieire, iar războiul este un drum al gloriei şi al salvării. Epocile de război ne învaţă că nu rareori în istorie pacea a jucat rolul unui răgaz pentru strângerea de forţe în vederea unor noi lupte. Pacea de la Tilsit a însemnat pentru Germania cea mai mare umilinţă şi totodată o cotitură spre un mare avânt naţional. Pe atunci situaţia istorică nu îngăduia acestui avânt să capete altă orientare decât aceea spre un stat <i>burghez</i>. Pe atunci — cu o sută de ani şi ceva în urmă — istoria o făceau un mănunchi de nobili şi câteva grupuleţe de intelectuali burghezi, în timp ce masele de muncitori şi ţărani rămâneau în stare de somnolenţă şi de adormire. Datorită acestui fapt, pe atunci istoria nu putea să înainteze decât cu o extremă încetineală.</p>', '<p><a id="p10"></a>În prezent, capitalismul a ridicat la un nivel cu mult mai înalt cultura în general şi cultura maselor în special. Prin grozăviile şi suferinţele fără seamăn provocate de el, războiul a răscolit şi a trezit masele. El a dat un imbold istoriei, şi acum ea goneşte cu iuţeala unei locomotive. Istoria o făuresc acum, în chip de sine stătător, milioane şi zeci de milioane de oameni. Capitalismul a ajuns acum într-o fază destul de înaintată pentru a se trece la socialism.</p>', '<p><a id="p11"></a>Şi de aceea, dacă acum Rusia se îndreaptă — şi ea se îndreaptă fără îndoială — de la o pace „tilsitiană“ spre un avânt naţional, spre un mare război de apărare a patriei, orientarea acestui avânt nu este o orientare spre un stat burghez, ci o orientare spre revoluţia socialistă internaţională. Începând de la 25 octombrie 1917, noi suntem defensişti. Suntem pentru „apărarea patriei“, dar războiul de apărare a patriei spre care ne îndreptăm noi este un război pentru patria socialistă, pentru socialism ca patrie, pentru Republica sovietică ca <i>detaşament</i> al armatei mondiale a socialismului.</p>', '<p><a id="p12"></a>„Urăşte-i pe germani, bate-i pe germani!“, aceasta a fost şi este şi azi lozinca patriotismului obişnuit, adică burghez. Noi însă spunem: „Urăşte-i pe tâlharii imperialişti, urăşte capitalismul, moarte capitalismului!“ şi totodată: „Învaţă de la germani! Rămâi credincios alianţei frăţeşti cu muncitorii germani. Ei au întârziat să ne vină în ajutor. Să câştigăm timp, aşteptarea noastră nu va fi zadarnică, ei <i>o să ne vină</i> în ajutor“.</p>', '<p><a id="p13"></a>Da, învaţă de la germani! Istoria merge în zigzag şi pe drumuri ocolite. S-a întâmplat că tocmai germanii întruchipează acum nu numai imperialismul bestial, dar şi principiul disciplinei, al organizării, al colaborării armonioase, bazate pe cea mai modernă industrie mecanizată, pe evidenţa cea mai strictă şi pe controlul cel mai strict.</p>', '<p><a id="p14"></a>Or, tocmai aşa ceva ne lipseşte nouă. Tocmai asemenea lucruri trebuie să învăţăm noi. Tocmai aceste lucruri îi lipsesc marii noastre revoluţii pentru ca, pornind de la un început victorios şi trecând printr-un şir de grele încercări, să ajungă la un sfârşit victorios. Tocmai de aceste lucruri are nevoie Republica Sovietică Socialistă Rusă pentru ca să nu mai fie calică şi vlăguită şi să devină, pentru totdeauna, puternică şi înstărită.\r\n</p>'],
'idChr': '4.04text',
'title': '',
'info': 'Principala sarcină a zilelor noastre (1918)',
},
{'year': '1918',
'image': 'lenin1',
'content': ['<h6 style="text-align: center;"><a id="p0"></a>Situaţia internaţională a Republicii Sovietice Ruse şi sarcinile fundamentale ale revoluţiei socialiste</h6>', '<p><a id="p1"></a>Mulţumită păcii obţinute, oricât de apăsătoare şi de şubredă ar fi ea, Republica sovietică rusă capătă pentru câtva timp posibilitatea de a-şi concentra forţele asupra laturii celei mai importante şi mai anevoioase a revoluţiei socialiste, şi anume asupra sarcinii organizatorice.</p>', '<p><a id="p2"></a>Această sarcină a fost pusă în mod limpede şi precis, în faţa tuturor maselor muncitoare şi asuprite, în alineatul 4 (partea a 4-a) al rezoluţiei adoptate la 15 martie 1918 de Congresul extraordinar al Sovietelor care a avut loc la Moscova, — în acelaşi alineat (sau în aceeaşi parte) în care se vorbeşte despre autodisciplina oamenilor muncii şi despre lupta necruţătoare împotriva haosului şi a dezorganizării.</p>', '<p><a id="p3"></a>Şubrezenia păcii obţinute de Republica sovietică rusă nu constă, fireşte, în faptul că ea s-ar gândi acum să reia operaţiile militare; în afară de contrarevoluţionarii burghezi şi de cei ce le ţin isonul (menşevicii etc.), nici un om politic cu mintea întreagă nu se gândeşte la aşa ceva. Şubrezenia păcii constă în faptul că în orice clipă în statele imperialiste cu care se învecinează Rusia la apus şi la răsărit şi care posedă o uriaşă forţă militară, partidul militarist, ispitit de slăbiciunea momentană a Rusiei şi îmboldit de capitalişti, care detestă socialismul şi sunt porniţi pe jaf, poate să iasă învingător.</p>', '<p><a id="p4"></a>Într-o asemenea situaţie, singura garanţie de pace — şi o garanţie reală, iar nu pe hârtie — o constituie pentru noi disensiunile dintre puterile imperialiste, care au ajuns la punctul lor culminant şi care se manifestă, pe de o parte, prin reluarea măcelului imperialist al popoarelor din apus, iar pe de altă parte prin ascuţirea la extrem a competiţiei imperialiste dintre Japonia şi America pentru dominarea Oceanului Pacific şi a coastelor lui.</p>', '<p><a id="p5"></a>Se înţelege că Republica noastră sovietică socialistă, care este atât de slab apărată, se află într-o situaţie internaţională extrem de precară, categoric critică. Este nevoie de o extremă încordare a tuturor forţelor noastre spre a folosi acest răgaz, care ne-a fost oferit de un concurs de împrejurări, pentru tămăduirea rănilor grave ce au fost pricinuite de război întregului organism social al ţării şi pentru ridicarea ei economică, fără de care nici vorbă nu poate fi de o sporire cât de cât serioasă a capacităţii ei de apărare.</p>', '<p><a id="p6"></a>Se înţelege, de asemenea, că vom fi în stare să dăm un serios ajutor revoluţiei socialiste din apus — care, datorită unui şir de cauze, e în întârziere — numai în măsura în care vom şti să rezolvăm sarcina organizatorică ce ne stă în faţă.</p>', '<p><a id="p7"></a>Principala condiţie pentru rezolvarea cu succes a sarcinii organizatorice ce ne revine este, în primul rând, ca conducătorii politici ai poporului, adică membrii Partidului Comunist (bolşevic) din Rusia, precum şi toţi ceilalţi reprezentanţi conştienţi ai maselor muncitoare, să-şi dea bine seama de deosebirea radicală ce există, în această privinţă, între revoluţiile burgheze din trecut şi actuala revoluţie socialistă.</p>', '<p><a id="p8"></a>În revoluţiile burgheze, sarcina de căpetenie a maselor muncitoare consta în îndeplinirea muncii negative sau distructive de lichidare a feudalismului, a monarhiei, a rămăşiţelor medievale. Munca pozitivă sau constructivă de organizare a noii societăţi era îndeplinită de minoritatea avută, de minoritatea burgheză a populaţiei. Şi ea îşi îndeplinea relativ uşor această sarcină, cu toată împotrivirea opusă de muncitori şi de ţăranii săraci, nu numai pentru că împotrivirea maselor exploatate de capital era pe atunci extrem de slabă, datorită faptului că ele erau fărâmiţate şi puţin dezvoltate, dar şi pentru că forţa organizatoare fundamentală a societăţii capitaliste, anarhic clădită, este piaţa naţională şi internaţională, care creşte spontan în lărgime şi în adâncime.</p>', '<p><a id="p9"></a>Dimpotrivă, în orice revoluţie socialistă, prin urmare şi în cea din Rusia, care a fost începută de noi la 25 octombrie 1917, sarcina de căpetenie a proletariatului şi a ţărănimii sărace, conduse de el, este să depună muncă pozitivă sau constructivă în vederea creării unei reţele, extrem de fine şi de complexe, de noi relaţii organizatorice, care să cuprindă producţia şi repartiţia planificată a produselor necesare pentru existenţa a zeci de milioane de oameni. O asemenea revoluţie poate fi înfăptuită cu succes numai prin activitatea creatoare istorică de sine stătătoare a majorităţii populaţiei, şi în primul rând a majorităţii celor ce muncesc. Numai atunci când proletariatul şi ţărănimea săracă vor şti să găsească în ei înşişi destulă conştiinţă, principialitate, abnegaţie şi perseverenţă va fi asigurată victoria revoluţiei socialiste. Prin crearea unui stat de tip nou, sovietic, care deschide maselor muncitoare şi asuprite posibilitatea de a participa în mod activ şi de sine stătător la construirea noii societăţii, noi n-am rezolvat decât o mică parte din această sarcină grea. Greutatea principală se află în domeniul economic, şi ea constă în a înfăptui pretutindeni cea mai strictă evidenţă şi cel mai riguros control asupra producţiei şi repartiţiei produselor, a spori productivitatea muncii şi <i>a socializa în mod efectiv</i> producţia.</p>', '<table style="width: 20%; margin-left: auto; margin-right: auto;"><a id="p10"></a>\n<tbody>\n<tr>\n<td><hr/>\n</td>\n</tr>\n</tbody>\n</table>', '<p><a id="p11"></a>Evoluţia partidului bolşevic, care este azi partid de guvernământ în Rusia, arată deosebit de limpede în ce constă cotitura istorică prin care trecem acum şi care constituie specificul momentului politic actual, când din partea Puterii sovietice se cere o nouă orientare, adică un nou mod de a pune noile ei sarcini.</p>', '<p><a id="p12"></a>Prima sarcină a oricărui partid al viitorului este aceea de a convinge majoritatea poporului de justeţea programului său şi a tacticii sale. Această sarcină a stat pe primul plan atât în timpul ţarismului, cât şi în perioada politicii de conciliere a Cernovilor şi Ţeretelilor cu Kerenski şi Kişkin. Acum, sarcina aceasta, care, desigur, e departe de a fi îndeplinită în întregime (şi care niciodată nu poate fi complet epuizată), a fost în fond rezolvată, căci, după cum a arătat în chip neîndoielnic ultimul congres al Sovietelor, care a avut loc la Moscova, majoritatea muncitorilor şi ţăranilor din Rusia sunt în mod vădit de partea bolşevicilor.</p>', '<p><a id="p13"></a>A doua sarcină a partidului nostru era cucerirea puterii politice şi zdrobirea împotrivirii exploatatorilor. Nici această sarcină n-a fost de loc epuizată, şi ea nu poate fi ignorată, fiindcă monarhiştii şi cadeţii, pe de o parte, şi ciracii şi lacheii lor — menşevicii şi socialiştii-revoluţionari de dreapta —, pe de altă parte, continuă încercările lor de a se uni în vederea răsturnării Puterii sovietice. Dar, în linii generale, sarcina de a zdrobi împotrivirea exploatatorilor a fost deja rezolvată în perioada dintre 25 octombrie 1917 şi (aproximativ) februarie 1918 sau până la capitularea lui Bogaevski.</p>', '<p><a id="p14"></a>Acum, la ordinea zilei se pune, ca o sarcină imediată şi care constituie specificul momentului de faţă, o a treia sarcină, aceea de a organiza <i>conducerea</i> Rusiei. Se înţelege că noi ne-am pus această sarcină şi am trecut la rezolvarea ei încă din prima zi după 25 octombrie 1917, dar până acum, atâta timp cât împotrivirea exploatatorilor a continuat să îmbrace forma unui război civil făţiş, organizarea conducerii <i>n-a putut</i> să devină sarcina noastră <i>principală, centrală</i>.</p>', '<p><a id="p15"></a>Acum ea a devenit o asemenea sarcină. Noi, partidul bolşevic, <i>am convins</i> Rusia. <i>Am smuls</i> ţara din mâinile bogaţilor, ale exploatatorilor, pentru cei săraci, pentru cei ce muncesc. Acum trebuie <i>să conducem</i> Rusia. Şi tot specificul momentului actual, toată greutatea constă în a înţelege <i>particularităţile trecerii</i> de la sarcina principală de a convinge poporul şi a reprima pe exploatatori pe calea armelor, la sarcina principală de <i>a conduce</i>.</p>', '<p><a id="p16"></a>Pentru prima oară în istoria lumii, un partid socialist a reuşit să desăvârşească, în linii esenţiale, opera de cucerire a puterii şi de reprimare a împotrivirii exploatatorilor, a reuşit <i>să abordeze în chip direct</i> sarcina <i>conducerii</i>. Trebuie să ne dovedim vrednici înfăptuitori ai acestei sarcini foarte grele (şi foarte nobile) a revoluţiei socialiste. Trebuie <i>să înţelegem</i> că pentru a conduce bine este necesară, <i>pe lângă</i> priceperea de a convinge, pe lângă priceperea de a învinge în războiul civil, priceperea de <i>a organiza în mod practic</i>. Aceasta este sarcina cea mai grea, căci este vorba de a organiza în chip nou temeliile cele mai adânci, temeliile economice ale vieţii a zeci şi zeci de milioane de oameni. Şi ea este şi sarcina cea mai nobilă, fiindcă numai <i>după ce</i> ea va fi rezolvată (în linii principale şi esenţiale) se va putea spune că Rusia <i>a devenit</i> o republică nu numai sovietică, dar şi socialistă.</p>', '<table style="margin-left: auto; margin-right: auto;"><a id="p17"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '4.05.01text',
'title': 'Situaţia internaţională a Republicii Sovietice Ruse şi sarcinile fundamentale ale revoluţiei socialiste',
'info': 'Sarcinile imediate ale puterii sovietice (1918)',
},
{'year': '1918',
'image': 'lenin1',
'content': ['<h6 style="text-align: center;"><a id="p0"></a>Noua fază a luptei împotriva burgheziei</h6>', '<p><a id="p1"></a>Burghezia a fost învinsă la noi, dar n-a fost încă stârpită din rădăcină, n-a fost încă nimicită şi nici măcar complet înfrântă. De aceea în prezent se impune o nouă formă, mai înaltă, de luptă împotriva burgheziei, şi ea constă în trecerea de la sarcina, destul de elementară, de a continua exproprierea capitaliştilor, la sarcina, mult mai grea şi mai complexă, de a crea condiţii în care burghezia să nu poată să existe şi nici să apară din nou. Se înţelege că aceasta este o sarcină infinit mai înaltă şi că atâta timp cât ea nu va fi realizată nu vom ajunge la socialism.</p>', '<p><a id="p2"></a>Dacă luăm drept criteriu revoluţiile din Europa occidentală, putem spune că ne aflăm acum cam la nivelul atins de ele în anii 1793 şi 1871. Avem tot dreptul să ne mândrim că ne-am ridicat la acest nivel şi că într-o anumită privinţă am mers, fără îndoială, ceva mai departe, şi anume am decretat şi am instaurat în întreaga Rusie un stat de <i>tip</i> superior, Puterea sovietică. Dar în nici un caz nu putem să ne mulţumim cu cele obţinute, fiindcă abia am început trecerea noastră la socialism şi nu am realizat <i>încă</i> ceea ce este esenţial în <i>această</i> privinţă.</p>', '<p><a id="p3"></a>Esenţial este să organizăm o evidenţă foarte strictă şi un control foarte riguros, exercitat de întregul popor, asupra producţiei şi repartiţiei produselor. Or, în întreprinderile, ramurile şi domeniile economice pe care le-am luat din mâinile burgheziei <i>nu</i> am reuşit <i>încă</i> să organizăm evidenţa şi controlul, şi fără ele nici vorbă nu poate fi de cea de-a doua condiţie materială, care e tot atât de esenţială pentru introducerea socialismului, şi anume de creşterea pe scară naţională a productivităţii muncii.</p>', '<p><a id="p4"></a>De aceea sarcina momentului de faţă n-ar putea fi definită prin această formulă simplă: continuarea ofensivei împotriva capitalului. Cu toate că noi, fără îndoială, încă n-am dat capitalului lovitura de graţie şi cu toate că e absolut necesar să continuăm ofensiva împotriva acestui duşman al oamenilor muncii, o asemenea definiţie n-ar fi exactă, n-ar fi concretă, n-ar ţine seama de <i>specificul</i> situaţiei actuale, când, pentru a asigura succesul ofensivei <i>ulterioare</i>, trebuie „să întrerupem“ <i>acum</i> ofensiva.</p>', '<p><a id="p5"></a>Acest lucru îl putem lămuri mai bine dacă comparăm situaţia noastră în războiul împotriva capitalului cu situaţia unei armate victorioase care a cucerit de la inamic, să zicem, jumătate sau două treimi din teritoriul lui şi este nevoită să-şi întrerupă ofensiva pentru a-şi aduna forţele, pentru a-şi spori rezervele de muniţii, pentru a repara şi a întări liniile de comunicaţie, pentru a construi noi depozite, pentru a aduce noi rezerve etc. În asemenea condiţii, întreruperea ofensivei unei armate victorioase este necesară tocmai pentru a cuceri de la inamic şi restul de teritoriu, adică pentru a obţine o victorie deplină. Cine n-a înţeles că „întreruperea“ ofensivei împotriva capitalului, care în momentul de faţă ne-a fost dictată de situaţia obiectivă, are tocmai acest caracter n-a înţeles nimic din momentul politic prin care trecem.</p>', '<p><a id="p6"></a>Se înţelege că despre o „întrerupere“ a ofensivei împotriva capitalului se poate vorbi numai punând cuvântul în ghilimele, adică folosindu-l ca o metaforă. Într-un război obişnuit se poate da un ordin general de întrerupere a ofensivei, se poate, într-adevăr, opri înaintarea. În războiul împotriva capitalului nu poate fi oprită înaintarea şi nici vorbă nu poate fi de o renunţare la exproprierea în continuare a capitalului. Este vorba aici doar de o schimbare a <i>centrului de greutate</i> al activităţii noastre economice şi politice. Până acum erau <i>pe primul plan</i> măsurile de expropriere directă a expropriatorilor. În prezent se pune <i>pe primul plan</i> organizarea evidenţei şi controlului în întreprinderile în care au fost deja expropriaţi capitaliştii, precum şi în toate celelalte întreprinderi.</p>', '<p><a id="p7"></a>Dacă am vrea acum să continuăm să expropriem capitalul în acelaşi ritm ca înainte, am suferi în mod sigur o înfrângere, căci pentru orice om cu judecată este limpede, este vădit că eforturile noastre îndreptate spre organizarea evidenţei şi controlului proletar <i>au rămas în urma</i> activităţii noastre de <i>directă</i> „expropriere a expropriatorilor“. Dacă ne vom încorda acum toate puterile în direcţia organizării evidenţei şi controlului, vom putea să aducem la îndeplinire această sarcină, vom recupera ceea ce a rămas nefăcut, vom câştiga <i>întreaga</i> noastră „campanie“ împotriva capitalului.</p>', '<p><a id="p8"></a>Dar a recunoaşte că trebuie să recuperăm ceea ce a rămas nefăcut nu înseamnă oare a recunoaşte că am comis o greşeală? — Câtuşi de puţin. Să dăm iarăşi un exemplu din domeniul războiului. Dacă inamicul poate fi zdrobit şi respins numai cu ajutorul unor detaşamente de cavalerie uşoară, acest lucru trebuie făcut. Dar dacă el nu poate fi făcut cu succes decât până la o anumită limită, este de la sine înţeles că dincolo de această limită devine necesară aducerea artileriei grele. A recunoaşte că trebuie să recuperăm acum ceea ce nu s-a făcut în privinţa aducerii artileriei grele nu înseamnă în nici un caz a recunoaşte că atacul victorios al cavaleriei a fost o greşeală.</p>', '<table style="margin-left: auto; margin-right: auto;"><a id="p9"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p10"></a>Aceasta este o epocă sau, mai precis, o fază specifică de dezvoltare şi, pentru a învinge complet capitalul, trebuie să ştim să adaptăm formele luptei noastre la condiţiile specifice ale acestei faze.</p>', '<p><a id="p11"></a>Fără îndrumările date de specialiştii din diferitele ramuri ale ştiinţei, tehnicii şi experienţei e imposibilă trecerea la socialism, fiindcă socialismul cere o înaintare conştientă şi în proporţii de masă spre o productivitate a muncii mai înaltă decât aceea a capitalismului şi pe baza rezultatelor obţinute de capitalism. Socialismul trebuie să înfăptuiască <i>în felul său</i>, prin metode proprii — sau, ca să ne exprimăm mai concret, prin metode <i>sovietice</i> —, această înaintare. Or, specialiştii, în marea lor majoritate, sunt în mod inevitabil burghezi, datorită întregii ambianţe a vieţii sociale în cadrul căreia au devenit specialişti. Dacă proletariatul nostru, după ce a pus mâna pe putere, ar fi rezolvat repede problema evidenţei, controlului şi organizării pe scară naţională (ceea ce era irealizabil, din cauza războiului şi a stării de înapoiere a Rusiei), atunci, înfrângând sabotajul, i-am fi supus complet şi pe specialiştii burghezi, cu ajutorul evidenţei şi controlului general. Datorită marii „întârzieri“ cu care a fost organizată evidenţa şi controlul în general, noi, cu toate că am reuşit să biruim sabotajul, <i>nu</i> am creat <i>încă</i> condiţiile menite să ne pună la dispoziţie specialiştii burghezi; o mulţime de sabotori „intră în serviciu“, dar cei mai buni organizatori şi cei mai mari specialişti pot fi folosiţi de către stat fie în felul vechi, burghez (adică plătindu-le lefuri grase), fie într-un fel nou, proletar (adică creând condiţiile care ar asigura o evidenţă şi un control efectuate de jos, de către întregul popor, şi care ar supune şi ar atrage în mod inevitabil şi de la sine pe specialişti).</p>', '<p><a id="p12"></a>A trebuit să recurgem acum la vechiul mijloc burghez şi să declarăm că vom asigura marilor specialişti burghezi remuneraţii foarte ridicate pentru „serviciile“ lor. Lucrul acesta îl văd toţi cei ce cunosc chestiunea, dar nu toţi vor să înţeleagă semnificaţia unei asemenea măsuri adoptate de statul proletar. Este limpede că o asemenea măsură constituie un compromis, o abatere de la principiile Comunei din Paris şi ale oricărei puteri proletare, care cer ca lefurile să fie reduse până la nivelul salariului unui muncitor mijlociu şi ca lupta împotriva carierismului să fie dusă cu fapta şi nu cu vorba.</p>', '<p><a id="p13"></a>Nu numai atât. E limpede că o asemenea măsură nu înseamnă numai o întrerupere — într-un anumit domeniu şi într-o anumită măsură — a ofensivei împotriva capitalului (căci capitalul nu înseamnă o sumă de bani, ci anumite relaţii sociale), dar şi <i>un pas înapoi</i> pentru puterea noastră de stat socialistă, sovietică, care de la început a proclamat şi a dus o politică de reducere a lefurilor mari până la nivelul salariului unui muncitor mijlociu. <a href="javascript:void(0);" id="n224">[224]</a></p>', '<table style="margin-left: auto; margin-right: auto;"><a id="p14"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p15"></a>Eforturile noastre în direcţia organizării unei evidenţe şi a unui control asupra producţiei şi repartiţiei produselor care să fie efectuate de întregul popor, sub conducerea proletariatului, au rămas cu mult în urma activităţii desfăşurate de noi în direcţia exproprierii directe a expropriatorilor. Această constatare prezintă o importanţă esenţială pentru înţelegerea particularităţilor momentului de faţă şi a sarcinilor care decurg de aici pentru Puterea sovietică. Centrul de greutate al luptei împotriva burgheziei se deplasează spre organizarea unei asemenea evidenţe şi a unui asemenea control. Numai pornind de la această constatare putem defini în mod just sarcinile imediate ale politicii economice şi financiare în domeniul naţionalizării băncilor, al monopolizării comerţului exterior, al controlului de stat asupra circulaţiei băneşti, al introducerii unui impozit pe avere şi pe venit — care să fie satisfăcător din punct de vedere proletar — şi al introducerii obligativităţii muncii.</p>', '<p><a id="p16"></a>În aceste domenii (care sunt extrem de importante) am rămas extraordinar de mult în urmă cu prefacerile socialiste, şi asta tocmai pentru că evidenţa şi controlul nu sunt în general îndeajuns de bine organizate. Aceasta este, bineînţeles, una dintre sarcinile cele mai grele, şi, ca urmare a ruinii provocate de război, ea poate fi rezolvată doar pe îndelete; însă nu trebuie să uităm că tocmai pe acest teren burghezia — şi îndeosebi numeroasa mică burghezie şi numeroasa burghezie ţărănească — duce împotriva noastră o luptă foarte serioasă, subminând controlul care se înfiripează, subminând, de pildă, monopolul cerealelor, cucerind poziţii pentru speculă şi pentru comerţul de speculă. Suntem încă departe de a fi pus în aplicare în mod satisfăcător ceea ce am decretat, şi sarcina de căpetenie în momentul de faţă constă tocmai în a ne concentra toate eforturile în direcţia <i>înfăptuirii</i> practice, efective a temeliilor prefacerilor care au devenit de pe acum lege (dar n-au devenit încă realitate).</p>', '<p><a id="p17"></a>Pentru a înfăptui în continuare naţionalizarea băncilor şi a merge cu fermitate spre transformarea lor în puncte nodale ale contabilităţii publice în condiţiile socialiste, este nevoie, în primul rând şi mai cu seamă, să obţinem succese reale în ce priveşte sporirea numărului de sucursale ale Băncii populare, încurajarea depunerilor, înlesnirea pentru public a operaţiilor de depunere şi restituire a banilor, desfiinţarea „cozilor“, prinderea şi <i>împuşcarea</i> şperţarilor şi a pungaşilor etc. Să aplicăm întâi în mod efectiv măsurile mai simple, să organizăm cum trebuie ceea ce există, şi abia după aceea să pregătim lucruri mai complicate.</p>', '<p><a id="p18"></a>Să întărim şi să punem ordine în monopolurile de stat deja introduse (al cerealelor, al pieilor etc.) şi să pregătim astfel monopolizarea comerţului exterior de către stat; fără o asemenea măsură nu vom putea să ne „descotorosim“ de capitalul străin prin plata unui „tribut“. Dar însăşi posibilitatea de a construi socialismul depinde de faptul dacă vom şti ca, în decursul unei anumite perioade de trecere, plătind un anumit tribut capitalului străin, să apărăm independenţa noastră economică internă.</p>', '<p><a id="p19"></a>Cu încasarea impozitelor, în general, şi a celui pe avere şi pe venit, în special, am mai rămas de asemenea foarte mult în urmă. Contribuţia impusă burgheziei — o măsură în totul admisibilă din punct de vedere principial şi care merită aprobarea proletariatului — arată că în această privinţă suntem încă mai aproape de metodele de cucerire (a Rusiei din mâinile celor bogaţi, pentru cei săraci) decât de metodele de conducere. Dar pentru ca să devenim mai puternici şi să putem sta mai bine pe picioare, trebuie să trecem la aceste din urmă metode, să înlocuim contribuţia impusă burgheziei printr-un impozit pe avere şi pe venit, care să aibă un caracter permanent şi să fie perceput în mod regulat; un asemenea impozit va aduce statului proletar <i>mai mult</i> venit şi de aceea el cere din partea noastră o mai bună organizare, o mai bună punere la punct a evidenţei şi controlului.</p>', '<p><a id="p20"></a>Întârzierea noastră în ce priveşte introducerea obligativităţii muncii arată încă o dată că la ordinea zilei stă tocmai munca de pregătire şi organizare, care, pe de o parte, este menită să consolideze definitiv cele cucerite, iar pe de altă parte este necesară pentru pregătirea operaţiei prin care capitalul „va fi încercuit“ şi silit „să se predea“. Ar trebui să trecem imediat la introducerea obligativităţii muncii, dar treaba asta trebuie s-o facem în mod treptat şi cu multă băgare de seamă, verificând, cu ajutorul experienţei practice, fiecare pas şi, fireşte, introducând ca prim pas obligativitatea muncii <i>pentru cei bogaţi</i>. Introducerea cărţuliei de muncă, de consum şi de buget pentru toţi burghezii, inclusiv cei de la sate, ar fi un serios pas înainte spre „încercuirea“ totală a inamicului şi spre organizarea unei evidenţe şi a unui control asupra producţiei şi repartiţiei produselor, care să fie într-adevăr exercitate de întregul popor.</p>'],
'idChr': '4.05.02text',
'title': 'Noua fază a luptei împotriva burgheziei',
'info': 'Sarcinile imediate ale puterii sovietice (1918)',
},
{'year': '1918',
'image': 'lenin1',
'content': ['<h6 style="text-align: center;"><a id="p0"></a>Însemnătatea luptei pentru o evidenţă şi un control exercitate de întregul popor</h6>', '<p><a id="p1"></a>Statul, care veacuri de-a rândul a fost un organ de asuprire şi de jefuire a poporului, ne-a lăsat moştenire ura aprigă şi neîncrederea maselor faţă de tot ce este în legătură cu statul. A împrăştia o asemenea stare de spirit este o sarcină foarte grea, pe care numai Puterea sovietică este în stare s-o aducă la îndeplinire, dar chiar şi ei îi cere un timp mai îndelungat şi multă perseverenţă. În problema evidenţei şi controlului, care capătă o importanţă esenţială pentru revoluţia socialistă a doua zi după doborârea burgheziei, această „moştenire“ se face simţită deosebit de acut. Va mai trece inevitabil un timp oarecare până când masele, care după doborârea moşierilor şi a burgheziei s-au simţit pentru prima oară libere, vor înţelege — nu din cărţi, ci din experienţa lor proprie, <i>sovietică</i> —, vor înţelege şi <i>vor simţi</i> că, fără o evidenţă şi un control multilateral, de stat, asupra producţiei şi a repartiţiei produselor, puterea oamenilor muncii, libertatea oamenilor muncii, <span class="spt"><i>nu</i></span> se poate menţine şi întoarcerea lor sub jugul capitalismului este <span class="spt"><i>inevitabilă</i></span>.</p>', '<table style="margin-left: auto; margin-right: auto;"><a id="p2"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p3"></a>Statul socialist poate lua fiinţă numai ca o reţea de comune de producţie şi de consum, care să ţină o evidenţă riguroasă a producţiei şi consumului lor, să facă economie de muncă, să sporească necontenit productivitatea ei şi să capete astfel posibilitatea de a reduce ziua de lucru la şapte, la şase ore şi chiar la mai puţin. Dacă nu vom introduce o evidenţă şi un control cât se poate de riguroase, atotcuprinzătoare, exercitate de întregul popor asupra <i>cerealelor</i> şi a <i>producţiei de cereale</i> (iar apoi şi asupra tuturor celorlalte produse de primă necesitate), n-o vom scoate la capăt. Capitalismul ne-a lăsat moştenire cooperativele de consum, care sunt nişte organizaţii de masă, în măsură să uşureze trecerea la o evidenţă şi un control exercitate de mase asupra distribuirii produselor. În Rusia, ele sunt mai slab dezvoltate decât în ţările înaintate, dar au cuprins totuşi mai mult de zece milioane de membri.</p>', '<table style="margin-left: auto; margin-right: auto;"><a id="p4"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '4.05.03text',
'title': 'Însemnătatea luptei pentru o evidenţă şi un control exercitate de întregul popor',
'info': 'Sarcinile imediate ale puterii sovietice (1918)',
},
{'year': '1918',
'image': 'lenin1',
'content': ['<h6 style="text-align: center;"><a id="p0"></a>Creşterea productivităţii muncii</h6>', '<p><a id="p1"></a>În orice revoluţie socialistă, după ce a fost îndeplinită sarcina cuceririi puterii de către proletariat şi pe măsură ce se rezolvă, în linii mari şi în esenţă, sarcina de a expropria pe expropriatori şi de a zdrobi împotrivirea lor, pe primul plan se pune în mod necesar sarcina fundamentală de a crea un sistem social superior capitalismului, şi anume de a obţine o sporire a productivităţii muncii şi, în legătură cu aceasta (şi în acest scop), de a asigura o organizare superioară a muncii. Puterea noastră sovietică se află tocmai într-o situaţie când, datorită victoriilor obţinute împotriva exploatatorilor — de la Kerenski şi până la Kornilov —, ea a căpătat posibilitatea de a trece de-a dreptul la rezolvarea acestei sarcini, de a păşi numaidecât la îndeplinirea ei. Şi aici e limpede din capul locului că, dacă puterea centrală de stat poate fi cucerită în câteva zile, dacă rezistenţa militară a exploatatorilor (şi rezistenţa lor prin sabotaj), chiar şi în diferitele colţuri ale unei ţări mari, poate fi înfrântă în câteva săptămâni, rezolvarea temeinică a problemei sporirii productivităţii muncii necesită în orice caz (mai ales după un război atât de chinuitor şi de pustiitor) câţiva ani de zile. Caracterul de lungă durată al muncii care trebuie depusă în această direcţie este determinat, fără îndoială, de împrejurările obiective.</p>', '<p><a id="p2"></a>Mărirea productivităţii muncii cere, înainte de toate, să se asigure baza materială a marii industrii, adică să se dezvolte producţia de combustibili şi de fier, construcţia de maşini, industria chimică. Republica sovietică rusă se află în condiţii favorabile, în sensul că, chiar şi după pacea de la Brest, ea dispune de enorme rezerve de minereu (în Ural), de combustibili în Siberia apuseană (cărbune), în Caucaz şi în sud-est (petrol), în centru (turbă), de uriaşe bogăţii forestiere, de căderi de apă, de materii prime pentru industria chimică (Karabugaz) etc. Exploatarea acestor bogăţii naturale prin metodele tehnicii celei mai moderne va crea o bază pentru un extraordinar progres al forţelor de producţie.</p>', '<p><a id="p3"></a>O altă condiţie pentru sporirea productivităţii muncii este, în primul rând, ridicarea nivelului de instrucţiune şi de cultură al maselor populare. Acest nivel creşte acum cu o iuţeală extraordinară, lucru pe care nu-l văd cei orbiţi de rutina burgheză, care nu pot să-şi dea seama de avântul spre lumină şi de iniţiativa de care dau dovadă acum, datorită organizării sovietice, straturile „de jos“ ale poporului. În al doilea rând, pentru ridicarea economică este nevoie şi de întărirea disciplinei oamenilor muncii, de creşterea capacităţii lor, a îndemânării în muncă, de o sporire a intensităţii muncii şi de o mai bună organizare a ei.</p>', '<p><a id="p4"></a>În această privinţă ne aflăm într-o situaţie foarte proastă, ba chiar desperată, dacă ar fi să dăm crezare celor care s-au lăsat intimidaţi de burghezie sau care o slujesc din interes. Oamenii aceştia nu înţeleg că n-a existat şi nu poate să existe revoluţie în care adepţii a ceea ce e vechi să nu se plângă că domneşte haosul, anarhia etc. Este şi firesc ca în sânul unor mase care abia de curând au scuturat de pe umerii lor un jug nemaipomenit de barbar să se producă o fierbere şi o frământare profundă şi amplă, ca elaborarea noilor baze ale disciplinei muncii de către mase să constituie un proces de lunga durată, ca până la obţinerea victoriei depline asupra moşierilor şi a burgheziei o asemenea elaborare nici să nu poată începe.</p>', '<p><a id="p5"></a>Dar, nelăsându-ne câtuşi de puţin influenţaţi de desperarea, adesea prefăcută, pe care caută s-o propage burghezii şi intelectualii burghezi (care şi-au pierdut speranţa de a-şi menţine vechile lor privilegii), nu trebuie în nici un caz să ascundem un rău evident. Dimpotrivă, să-l scoatem la lumină şi să-l combatem şi mai aprig cu metodele noastre sovietice, fiindcă nu se poate concepe succesul socialismului fara victoria unei discipline proletare conştiente asupra anarhiei mic-burgheze stihinice, care constituie adevărata chezăşie a unei eventuale restaurări a kerenskilor şi kornilovilor.</p>', '<p><a id="p6"></a>Avangarda cea mai conştientă a proletariatului din Rusia şi-a pus de pe acum sarcina de a întări disciplina în muncă. Aşa, de pildă, Comitetul central al sindicatului metalurgiştilor şi Consiliul central al sindicatelor au început să elaboreze măsurile şi proiectele de decret corespunzătoare. Activitatea aceasta trebuie sprijinită din răsputeri, astfel încât să se obţină progrese. Trebuie să punem la ordinea zilei, să aplicăm şi să experimentăm plata în acord, să introducem tot ce este ştiinţific şi progresist în sistemul Taylor, să punem în concordanţă salariile cu rezultatele generale ale producţiei sau cu rezultatele obţinute din transporturile pe căile ferate şi pe apă etc. etc.</p>', '<p><a id="p7"></a><a id="cit55"></a>În comparaţie cu naţiunile înaintate, rusul este un prost lucrător. Şi nici nu se putea să fie altfel în regimul ţarist, în care rămăşiţele iobăgiei erau atât de vii. Să învăţăm cum să lucrăm — iată sarcina pe care Puterea sovietică trebuie s-o pună, în toată amploarea ei, în faţa poporului. Ultimul cuvânt al capitalismului în această direcţie, sistemul Taylor — ca toate progresele capitalismului —, întruneşte în sine bestialitatea rafinată a exploatării burgheze şi o serie de valoroase cuceriri ştiinţifice privind analiza mişcărilor mecanice din timpul muncii, eliminarea mişcărilor inutile şi neîndemânatice, elaborarea celor mai potrivite metode de muncă, introducerea celor mai bune sisteme de evidenţă şi control etc. Republica sovietică trebuie să-şi însuşească cu orice preţ tot ce e valoros în realizările obţinute de ştiinţă şi tehnică în acest domeniu. Posibilitatea de a înfăptui socialismul depinde tocmai de succesele pe care le vom dobândi în îmbinarea Puterii sovietice şi a organizării sovietice a conducerii cu cele mai noi progrese ale capitalismului. Trebuie să organizăm, în ţara noastră, studierea şi predarea sistemului Taylor, experimentarea şi adaptarea lui sistematică. Păşind pe calea sporirii productivităţii muncii, trebuie totodată să ţinem scama de particularităţile perioadei de trecere de la capitalism la socialism, care cer, pe de o parte, să fie puse temeliile pentru organizarea socialistă a întrecerii, iar pe de altă parte să fie aplicată constrângerea, astfel ca lozinca dictaturii proletariatului să nu fie compromisă de practica unei stări neînchegate a puterii proletare.</p>'],
'idChr': '4.05.04text',
'title': 'Creşterea productivităţii muncii',
'info': 'Sarcinile imediate ale puterii sovietice (1918)',
},
{'year': '1918',
'image': 'lenin1',
'content': ['<h6 style="text-align: center;"><a id="p0"></a>Organizarea întrecerii</h6>', '<p><a id="p1"></a>Printre absurdităţile pe care burghezia le debitează cu predilecţie pe seama socialismului este şi aceea că socialiştii contestă importanţa întrecerii. În realitate însă, numai socialismul, desfiinţând clasele şi, ca atare, lichidând înrobirea maselor, deschide pentru prima oară calea pentru o întrecere care are într-adevăr un caracter de masă. Şi tocmai organizaţia sovietică, trecând de la democratismul formal al republicii burgheze la participarea reală a maselor muncitoare la activitatea de <i>conducere</i>, pune pentru prima oară întrecerea pe o bază largă. În domeniul politic acest lucru este mult mai uşor de realizat decât în cel economic, dar pentru succesul socialismului el prezintă importanţă tocmai în acest din urmă domeniu.</p>', '<table style="margin-left: auto; margin-right: auto;"><a id="p2"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p3"></a>Şi noi aproape că n-am purces încă la activitatea amplă, anevoioasă, dar nobilă, care constă în a organiza întrecerea între comune, a introduce evidenţa şi publicitatea în procesul producţiei de cereale, de îmbrăcăminte etc., a transforma nişte înşirări de cifre seci, lipsite de viaţă, birocratice, în exemple vii, atât respingătoare, cât şi atrăgătoare. În condiţiile modului de producţie capitalist, importanţa exemplului izolat, să zicem a exemplului unui artel de producţie, era în mod inevitabil extrem de limitată, şi numai nişte iluzionişti mic-burghezi au putut să viseze la „îndreptarea“ capitalismului prin influenţa unor exemple de instituţii virtuoase. După trecerea puterii politice în mâinile proletariatului, după exproprierea expropriatorilor, lucrurile se schimbă radical şi, aşa cum au arătat în repetate rânduri socialiştii cei mai de seamă, puterea exemplului capătă pentru prima oară posibilitatea de a exercita o influenţă de masă. Comunele model trebuie să servească şi vor servi pentru educarea, îndrumarea şi stimularea comunelor rămase în urmă. Presa trebuie să fie un instrument al construirii socialismului, să facă cunoscute în toate amănuntele lor succesele obţinute de comunele model, să studieze cauzele succesului lor, metodele lor de gospodărire şi, pe de altă parte, să treacă „pe lista codaşilor“ comunele care se îndărătnicesc să păstreze „tradiţiile capitalismului“, adică anarhia, trândăvia, dezordinea şi specula. În societatea capitalistă, statistica era monopolul exclusiv al unor „persoane oficiale“ sau al unor oameni de strictă specialitate, dar azi noi trebuie s-o punem la îndemâna maselor, s-o popularizăm, pentru ca încetul cu încetul oamenii muncii să fie în stare să înţeleagă şi să vadă ei înşişi cum şi cât trebuie să muncească, cum şi cât pot să se odihnească, pentru ca <i>compararea rezultatelor practice</i> ale gospodăririi diferitelor comune să devină obiectul interesului si studiului general, pentru ca comunele care se disting să fie imediat răsplătite (prin reducerea, pe o anumită perioadă, a zilei de lucru, prin mărirea salariilor, prin punerea la dispoziţia lor a unui număr mai mare de bunuri şi valori culturale sau estetice etc.).</p>', '<table style="margin-left: auto; margin-right: auto;"><a id="p4"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '4.05.05text',
'title': 'Organizarea întrecerii',
'info': 'Sarcinile imediate ale puterii sovietice (1918)',
},
{'year': '1918',
'image': 'lenin1',
'content': ['<h6 style="text-align: center;"><a id="p0"></a>„Organizaţii bine închegate“ şi dictatură</h6>', '<p><a id="p1"></a>Rezoluţia adoptată de ultimul congres al Sovietelor (care a avut loc la Moscova) pune pe primul plan, ca sarcină primordială a momentului, făurirea de „organizaţii bine închegate“ şi întărirea disciplinei. În prezent, toată lumea „votează“ cu dragă inimă rezoluţii şi le „subscrie“, dar de obicei nu se gândeşte că traducerea lor în viaţă cere constrângere, şi anume o constrângere care îmbracă tocmai forma dictaturii. Şi, totuşi, ar fi să dăm dovadă de cea mai mare prostie şi de cel mai absurd utopism dacă am crede că trecerea de la capitalism la socialism este posibilă fără constrângere şi fără dictatură. Teoria lui Marx s-a ridicat de multă vreme şi cu toată hotărârea împotriva acestei nerozii mic-burghezo-democratice şi anarhiste. Şi Rusia din anii 1917—1918 confirmă în această privinţă teoria lui Marx într-un mod atât de evident, de palpabil şi de sugestiv, încât numai nişte oameni iremediabil obtuzi sau care s-au hotărât cu tot dinadinsul să întoarcă spatele adevărului mai pot greşi în această privinţă. Ori dictatura lui Kornilov (dacă-l considerăm drept tipul rus al Cavaignacului burghez), ori dictatura proletariatului — pentru o ţară care a cunoscut o dezvoltare extrem de rapidă, cu cotituri neobişnuit de bruşte, în condiţiile unei ruine nemaipomenite, pricinuită de cel mai chinuitor dintre războaie, <i>nici nu poate fi vorba</i> de altă soluţie. Toate soluţiile intermediare constituie o încercare de înşelare a poporului de către burghezie, care nu poate să spună adevărul — nu poate să spună că are nevoie de Kornilov —, sau sunt expresia spiritului obtuz al democraţilor mic-burghezi, al Cernovilor, Ţeretelilor şi Martovilor, cu flecăreala lor pe tema unităţii democraţiei, a dictaturii democraţiei, a frontului comun democratic şi a altor fleacuri de acest fel. Cine n-a învăţat nici din desfăşurarea revoluţiei ruse din 1917—1918 că soluţiile intermediare sunt imposibile trebuie considerat un om pierdut.</p>', '<p><a id="p2"></a>Pe de altă parte, nu e greu să te convingi că în orice trecere de la capitalism la socialism dictatura este necesară pentru două motive principale sau în două direcţii principale. În primul rând, nu poate fi biruit şi stârpit capitalismul fără o reprimare necruţătoare a împotrivirii exploatatorilor, care nu pot fi lipsiţi dintr-o dată de bogăţia lor, de superioritatea lor în domeniul organizării şi al cunoştinţelor şi care vor încerca deci în mod inevitabil, în cursul unei perioade destul de lungi, să răstoarne puterea celor săraci, pe care o detestă. În al doilea rând, orice mare revoluţie, şi mai cu seamă cea socialistă, chiar şi în cazul când n-ar exista un război extern, e de neconceput fără un război intern, adică fără un război civil, care înseamnă o ruină şi mai mare decât un război extern, înseamnă mii şi milioane de cazuri de şovăire şi de trecere dintr-o tabără în alta, înseamnă o stare de extremă nesiguranţă, dezechilibru şi haos. Şi se înţelege că toate elementele de descompunere ale vechii societăţi, care în mod inevitabil sunt foarte numeroase şi legate mai ales de mica burghezie (dat fiind că orice război şi orice criză ruinează şi distruge în primul rând mica burghezie), nu pot să nu „se afirme“ cu prilejul unei răsturnări atât de adânci. Iar elementele de descompunere <i>nu se pot</i> „afirma“ altfel decât prin înmulţirea crimelor, a actelor de huliganism, a cazurilor de corupţie, de speculă şi a tot felul de ticăloşii. Pentru a pune capăt tuturor acestor manifestări, e nevoie de timp şi <i>de o mână de fier</i>.</p>', '<p><a id="p3"></a>Istoria nu cunoaşte nici o mare revoluţie în care poporul să nu fi simţit în mod instinctiv acest lucru şi să nu fi dat dovadă de o fermitate salutară, împuşcând pe loc pe hoţii prinşi asupra faptului. Nenorocirea revoluţiilor din trecut a fost că entuziasmul revoluţionar al maselor, care le menţinea într-o stare de încordare şi le dădea forţa necesară pentru a zdrobi fără cruţare elementele de descompunere, nu era de lungă durată. Cauza socială, adică de clasă, a acestei instabilităţi a entuziasmului revoluţionar al maselor era slăbiciunea proletariatului, <i>singurul</i> în stare (dacă e destul de numeros, de conştient şi de disciplinat) să atragă de partea lui <i>majoritatea</i> celor ce muncesc şi sunt exploataţi (sau, ca să ne exprimăm mai simplu şi mai popular, majoritatea celor săraci) şi să păstreze puterea un timp destul de îndelungat pentru a asigura zdrobirea completă a tuturor exploatatorilor şi a tuturor elementelor de descompunere.</p>', '<p><a id="p4"></a>Această experienţă istorică a tuturor revoluţiilor, această învăţătură istorică de însemnătate economică şi politică universală a fost concretizată chiar de Marx într-o formulă concisă, clară, precisă şi pregnantă: dictatura proletariatului. Şi că revoluţia rusă a purces cum trebuie la înfăptuirea acestei sarcini de însemnătate istorică mondială, <i>a dovedit-o</i> marşul triumfal al organizaţiei sovietice la toate popoarele şi populaţiile din Rusia. Căci Puterea sovietică nu este altceva decât forma organizatorică a dictaturii proletariatului, a dictaturii clasei de avangardă, care ridică la un democratism nou, la o participare de sine stătătoare la conducerea statului zeci şi zeci de milioane de oameni ai muncii şi exploataţi, care prin propria lor experienţă învaţă să vadă în avangarda disciplinată şi conştientă a proletariatului conducătorul lor cel mai sigur.</p>', '<p><a id="p5"></a>Dar dictatura este un cuvânt mare. Şi cuvintele mari nu trebuie aruncate în vânt. Dictatura este o putere de fier, care acţionează cu îndrăzneală şi rapiditate revoluţionară şi care e necruţătoare în măsurile ei de represiune îndreptate atât împotriva exploatatorilor, cât şi împotriva huliganilor. Dar puterea noastră de stat este extrem de moale; de cele mai multe ori ea aduce mai mult a piftie decât a fier. Nu trebuie să uităm nici un moment că stihia burgheză şi mic-burgheză luptă împotriva Puterii sovietice pe două căi: pe de o parte, ea acţionează din afară, prin metodele unor Savinkov, Goţ, Gheghecikori, Kornilov, prin comploturi şi rebeliuni, prin abjecta lor înrâurire „ideologică“, prin torentele de minciuni şi calomnii care se revarsă din publicaţiile cadeţilor, ale socialiştilor-revoluţionari de dreapta şi ale menşevicilor; pe de altă parte, ea acţionează dinăuntru, căutând să folosească orice element de descompunere, orice slăbiciune pentru a corupe oamenii, pentru a agrava indisciplina, dezmăţul şi haosul. Cu cât ne apropiem mai mult de reprimarea militară totală a împotrivirii opuse de burghezie, cu atât mai periculoasă devine pentru noi stihia anarhiei mic-burgheze. Şi lupta împotriva acestei stihii nu poate fi dusă numai prin propagandă şi agitaţie, numai prin organizarea întrecerii şi prin selecţionarea organizatorilor, ea trebuie dusă şi prin constrângere.</p>', '<p><a id="p6"></a>Pe măsură ce sarcina principală a puterii devine conducerea treburilor de stat, iar nu represiunile cu caracter militar, forma tipică de manifestare a reprimării şi constrângerii devine judecarea, iar nu împuşcarea pe loc. Şi în această privinţă, după 25 octombrie 1917 masele revoluţionare au pornit pe calea cea bună şi au dovedit vitalitatea revoluţiei, începând să-şi organizeze instanţe judecătoreşti proprii, muncitoreşti şi ţărăneşti, încă înainte de a se emite vreun decret de dizolvare a aparatului judecătoresc burghezo-birocratic. Dar tribunalele noastre revoluţionare şi populare sunt peste măsură de slabe, neînchipuit de slabe. Se simte că concepţiile moştenite de popor din vremurile când se afla sub jugul moşierilor şi al burgheziei, şi care-l fac să vadă în organele judecătoreşti ceva oficial şi străin lui, n-a fost încă definitiv spulberată. Oamenii nu sunt îndeajuns de conştienţi că o instanţă judecătorească e un organ menit să atragă tocmai populaţia săracă, în întregul ei, la conducerea statului (fiindcă activitatea judecătorească este una dintre funcţiile de conducere a statului), că instanţele judecătoreşti sunt <i>organe ale puterii</i> proletariatului şi a ţărănimii sărace, sunt un instrument de <i>educare în spiritul disciplinei</i>. Ei nu sunt îndeajuns de conştienţi de faptul, simplu şi evident, că, dacă principalele calamităţi ale Rusiei sunt foametea şi şomajul, aceste calamităţi nu pot fi biruite prin nici un fel de avânturi de moment, ci numai printr-o organizare şi o disciplină multilaterală şi atotcuprinzătoare, care să antreneze întregul popor, pentru a spori producţia de pâine pentru oameni şi de pâine pentru industrie (combustibil), a o aduce la timp la locul cuvenit şi a o distribui cum trebuie; — că, de aceea, <i>oricine</i> încalcă disciplina muncii, în orice uzină, în orice întreprindere şi în orice domeniu de activitate, <i>poartă vina</i> chinurilor foametei şi ale şomajului; — că trebuie să ştim să descoperim pe cei vinovaţi de această stare de lucruri, să-i dăm în judecată şi să-i pedepsim fără cruţare. Stihia mic-burgheză, împotriva căreia va trebui să ducem acum lupta cea mai înverşunată, se manifestă tocmai prin aceea că oamenii sunt prea puţin conştienţi de legătura economică şi politică ce există între foamete şi şomaj, de o parte, şi delăsarea tuturor şi a fiecăruia în domeniul organizării şi al disciplinei, de altă parte, că mai e încă puternic înrădăcinată mentalitatea <i>micului proprietar:</i> să smulg eu cât mai mult, iar de ceilalţi puţin îmi pasă!</p>', '<p><a id="p7"></a>La căile ferate, care întruchipează, poate, în modul cel mai concret legăturile economice ale unui organism creat de marele capitalism, această luptă a stihiei dezmăţului mic-burghez împotriva spiritului de organizare proletar este deosebit de vizibilă. Elementul „administrativ“ furnizează un mare număr de sabotori şi de şperţari; elementul proletar, prin tot ce are el mai bun, luptă pentru disciplină; dar şi unul şi celălalt este reprezentat, desigur, de mulţi oameni şovăielnici şi „slabi“, care nu sunt în stare să reziste „ispitei“ speculei, mitei şi avantajului personal obţinut cu preţul degradării întregului aparat, de a cărui bună funcţionare depinde biruirea foametei şi a şomajului.</p>', '<p><a id="p8"></a>E caracteristică lupta care s-a desfăşurat, pe acest teren, în jurul ultimului decret cu privire la conducerea căilor ferate, prin care se acordă unora dintre conducători puteri dictatoriale (sau puteri „nelimitate“). <a href="javascript:void(0);" id="n225">[225]</a> Reprezentanţii conştienţi (şi în cea mai mare parte, pe cât se pare, inconştienţi) ai dezmăţului mic-burghez voiau să vadă în acordarea de puteri „nelimitate“ (adică dictatoriale) unor anumite persoane o abatere de la principiul colegialităţii şi de la democratism, ca şi de la principiile Puterii sovietice. Unii dintre socialiştii-revoluţionari de stânga au desfăşurat pe alocuri o agitaţie de-a dreptul huliganică împotriva decretului asupra puterilor dictatoriale, adică o agitaţie care făcea apel la instinctele josnice şi la tendinţele proprii micului proprietar de „a înhăţa“ cât mai mult. A apărut astfel o problemă de o însemnătate cu adevărat uriaşă. În primul rând se punea chestiunea, de ordin principial, dacă în general numirea unor persoane învestite cu puteri dictatoriale nelimitate este compatibilă cu principiile fundamentale ale Puterii sovietice. În al doilea rând, se punea chestiunea în ce raport se află acest caz — sau acest precedent, dacă vreţi — cu sarcinile speciale ale puterii în momentul concret dat. Asupra celor două chestiuni trebuie să ne oprim cu toată atenţia.</p>', '<p><a id="p9"></a>Că în istoria mişcărilor revoluţionare dictatura personală a fost foarte adeseori exponentul, purtătorul şi promotorul dictaturii claselor revoluţionare — e un lucru dovedit de experienţa incontestabilă a istoriei. Cu democratismul burghez, dictatura personală era, desigur, compatibilă. Dar în această chestiune defăimătorii burghezi ai Puterii sovietice, ca şi ciracii lor mic-burghezi, dau totdeauna dovadă de mare abilitate: pe de o parte, ei califică pur şi simplu Puterea sovietică drept ceva absurd, anarhic şi barbar şi ocolesc cu grijă toate paralelele noastre istorice şi dovezile noastre teoretice că Sovietele reprezintă o formă superioară a democratismului, ba mai mult chiar: ele sunt începutul formei <i>socialiste</i> a democratismului; pe de altă parte însă, ei ne pretind nouă un democratism superior celui burghez şi ne spun: dictatura personală este absolut incompatibilă cu democratismul vostru sovietic, bolşevic (adică <i>socialist</i>, iar nu burghez).</p>', '<p><a id="p10"></a>Aceste raţionamente sunt din cale-afară de şubrede. Dacă nu suntem anarhişti, trebuie să recunoaştem necesitatea statului, <i>adică a constrângerii</i>, pentru trecerea de la capitalism la socialism. Forma constrângerii este determinată de gradul de dezvoltare al clasei revoluţionare date, apoi de unele împrejurări speciale, cum sunt, de pildă, consecinţele unui război îndelungat şi reacţionar, apoi de formele de împotrivire ale burgheziei şi ale micii burghezii. De aceea <span class="spt"><i>nu există</i></span> absolut nici o contradicţie principială între democratismul sovietic <i>(adică</i> socialist) şi exercitarea puterii dictatoriale de către anumite persoane. Dictatţira proletară se deosebeşte de cea burgheză prin faptul că ea îşi îndreaptă loviturile împotriva minorităţii exploatatoare, în interesul majorităţii exploatate, şi apoi prin faptul că ea e exercitată — <span class="spt"><i>şi prin anumite persoane</i></span> — nu numai de către masele poporului muncitor şi exploatat, dar şi de către organizaţii care sunt în aşa fel alcătuite, încât să trezească aceste mase, să le ridice la opera creatoare ce le-a fost hărăzită de istorie (organizaţiile sovietice fac parte din organizaţiile de acest fel).</p>', '<p><a id="p11"></a>Cu privire la a doua problemă, aceea a însemnătăţii pe care o are puterea dictatorială personală din punctul de vedere al sarcinilor specifice ale momentului de faţă, trebuie să spunem că orice mare industrie mecanizată — adică tocmai izvorul material de producţie şi fundamentul socialismului — necesită o absolută şi strictă <i>unitate de voinţă</i>, care să îndrumeze munca în comun a sute, mii şi zeci de mii de oameni. Atât din punct de vedere tehnic, cât şi din punct de vedere economic şi istoric, această necesitate este evidentă, şi ea a fost recunoscută întotdeauna drept o condiţie a socialismului de către toţi cei care au reflectat asupra lui. Dar cum poate fi asigurată o strictă unitate de voinţă? — Prin subordonarea voinţei a mii de oameni voinţei unui singur om.</p>', '<p><a id="p12"></a>Această subordonare, atunci când cei ce participă la munca în comun dau dovadă de o conştiinţă şi o disciplină ideală, poate să semene mai degrabă cu conducerea blândă a unui dirijor. Ea poate să îmbrace formele aspre ale dictaturii atunci când nu există o disciplină şi o conştiinţă ideală. Dar şi într-un caz şi în altul <i>subordonarea necondiţionată</i> faţă de o voinţă unică este absolut necesară pentru buna desfăşurare a muncii organizate după modelul marii industrii mecanizate. La căile ferate ea este de două şi de trei ori mai necesară. Şi tocmai această trecere de la o sarcină politică la alta, care <i>în aparenţă</i> nu seamănă deloc cu prima, constituie întreaga originalitate a momentului de faţă. Revoluţia a sfărâmat abia de curând cătuşele cele mai vechi, cele mai solide şi mai grele, cărora masele li se supuneau din constrângere. Asta a fost ieri. Iar astăzi aceeaşi revoluţie — şi tocmai în interesul dezvoltării şi consolidării ei, tocmai în interesul socialismului — cere o <i>supunere absolută</i> a maselor faţă de <i>voinţa unică</i> a celor ce conduc procesul muncii. Se înţelege că o asemenea trecere nu se poate face dintr-o dată. Se înţelege că ea poate fi înfăptuită numai cu preţul unor mari şocuri, zguduiri, întoarceri la starea dinainte, cu preţul unei uriaşe încordări de energie din partea avangărzii proletare, care duce poporul spre ceea ce e nou. La toate acestea nu se gândesc cei ce cad în isteria filistină a celor de la „Novaia Jizn“ sau de la „Vpered“, a celor de la „Delo Naroda“ sau de la „Naş Vek“. <a href="javascript:void(0);" id="n226">[226]</a></p>', '<table style="margin-left: auto; margin-right: auto;"><a id="p13"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p14"></a>Am rezolvat cu succes prima sarcină a revoluţiei, am văzut cum masele muncitoare au pregătit ele însele condiţia principală a succesului ei: unirea eforturilor împotriva exploatatorilor, în vederea răsturnării lor. Etape ca octombrie 1905, februarie şi octombrie 1917 prezintă o importanţă istorică universală.</p>', '<p><a id="p15"></a>Am rezolvat cu succes şi a doua sarcină a revoluţiei, care constă în a trezi şi a ridica tocmai acele straturi sociale „de jos“ care au fost împinse în jos de către exploatatori şi care abia după 25 octombrie 1917 au căpătat deplina libertate să doboare pe exploatatori, să înceapă să se orienteze singure şi să-şi orânduiască viaţa în felul lor. Participarea la mitinguri a maselor muncitoare celor mai asuprite, mai oropsite şi mai puţin pregătite, trecerea lor de partea bolşevicilor, înfăptuirea de către ele, pretutindeni, a propriei lor organizări sovietice — iată a doua mare etapă a revoluţiei.</p>', '<p><a id="p16"></a>Începe acum a treia etapă. Trebuie să consolidăm ceea ce am cucerit noi înşine, ceea ce am decretat, legiferat, discutat şi stabilit noi înşine, astfel ca să capete formele trainice ale <i>disciplinei muncii de fiecare zi</i>. Aceasta este sarcina cea mai grea, dar şi cea mai nobilă, fiindcă numai prin rezolvarea ei vom ajunge să avem rânduieli socialiste. Trebuie să învăţăm să îmbinăm democratismul de miting al maselor muncitoare — democratism furtunos, clocotitor ca apele de primăvară ce se revarsă peste maluri — cu disciplina <i>de fier</i> în timpul muncii, cu <i>supunerea absolută</i> faţă de voinţa unei singure persoane, a conducătorului sovietic în timpul muncii.</p>', '<p><a id="p17"></a>Acest lucru noi n-am învăţat încă să-l facem.</p>', '<p><a id="p18"></a>O să învăţăm să-l facem.</p>', '<p><a id="p19"></a>Eram ameninţaţi ieri de restaurarea exploatării burgheze în persoana unora de teapa lui Kornilov, Goţ, Dutov, Gheghecikori şi Bogaevski. Pe aceştia i-am învins. Astăzi restaurarea, aceeaşi restaurare, ne ameninţă sub o altă formă, sub forma stihiei dezmăţului şi anarhismului mic-burghez, a atitudinii de „nu mă amestec, nu mă bag“, specifică micului proprietar, sub forma atacurilor şi a incursiunilor zilnice, mărunte, dar numeroase, ale acestei stihii împotriva disciplinei proletare. Această stihie a anarhiei mic-burgheze trebuie s-o învingem şi o vom învinge.</p>'],
'idChr': '4.05.06text',
'title': '„Organizaţii bine închegate“ şi dictatură',
'info': 'Sarcinile imediate ale puterii sovietice (1918)',
},
{'year': '1918',
'image': 'lenin1',
'content': ['<h6 style="text-align: center;"><a id="p0"></a>Dezvoltarea organizaţiei sovietice</h6>', '<p><a id="p1"></a>Caracterul socialist al democratismului sovietic, adică <i>proletar</i>, în aplicarea lui concretă, dată, constă, în primul rând, în faptul că alegătorii sunt masele muncitoare şi exploatate, în timp ce burghezia este exclusă de la vot; în al doilea rând, în faptul că sunt înlăturate orice formalităţi şi restricţii birocratice electorale şi că masele stabilesc ele însele în ce mod şi la ce intervale se ţin alegerile, având totodată deplina libertate de a-i rechema pe cei aleşi; în al treilea rând, în faptul că se creează cea mai bună organizaţie de masă a avangărzii oamenilor muncii, a proletariatului din marea industrie, care-i permite acestuia să conducă masele largi ale celor exploataţi, să le atragă la o viaţă politică de sine stătătoare, să le educe politiceşte, pe baza propriei lor experienţe, — că în felul acesta, pentru prima oară, se ajunge în situaţia când într-adevăr <i>întreaga</i> populaţie învaţă să conducă statul şi începe să-l conducă.</p>', '<p><a id="p2"></a>Acestea sunt principalele trăsături distinctive ale democratismului pus în aplicare în Rusia, democratism de <i>tip</i> superior, care înseamnă o ruptură cu denaturarea lui burgheză şi trecerea la democratismul socialist şi la condiţiile în care statul va putea începe treptat să dispară.</p>', '<p><a id="p3"></a>Se înţelege că stihia dezorganizării mic-burgheze (care într-o măsură sau alta se manifestă, <i>în mod inevitabil</i>, <i>în orice</i> revoluţie proletară şi care în revoluţia noastră se manifestă cu o deosebită tărie datorită caracterului mic-burghez al ţării, stării ei de înapoiere şi urmărilor războiului reacţionar) nu poate să nu-şi pună amprenta şi asupra Sovietelor.</p>', '<p><a id="p4"></a>Trebuie să depunem eforturi susţinute pentru a dezvolta organizaţia Sovietelor şi Puterea sovietică. Există tendinţa mic-burgheză de a-i transforma pe membrii Sovietelor în „parlamentari“ sau, pe de altă parte, în birocraţi. Trebuie să combatem o asemenea tendinţă, făcând ca <i>toţi</i> membrii Sovietelor să participe în mod practic la activitatea de conducere a statului. În multe locuri secţiile Sovietelor se transformă în organe care încetul cu încetul se contopesc cu comisariatele. Scopul nostru este să atragem <i>întreaga populaţie săracă</i>, s-o facem să participe în mod practic la activitatea de conducere, şi diferitele măsuri pentru realizarea acestui scop — cu cât vor fi mai variate, cu atât va fi mai bine — trebuie să fie minuţios înregistrate, studiate, sistematizate, verificate printr-o experienţă mai largă, să devină lege. Scopul nostru este ca <i>fiecare</i> om al muncii, după ce şi-a terminat cele 8 ore ale „programului“ său de muncă productivă, să participe <i>în mod gratuit</i> la exercitarea unor funcţii de stat; trecerea la un asemenea sistem este deosebit de anevoioasă, dar ea este singura garanţie pentru consolidarea definitivă a socialismului. Noutatea şi dificultatea acestei schimbări, bineînţeles, au drept urmare o mulţime de paşi făcuţi, ca să zicem aşa, pe dibuite, o mulţime de greşeli şi şovăieli, fără de care nu se poate obţine un progres mai sensibil. Întreaga originalitate a situaţiei actuale, în ceea ce priveşte pe mulţi din cei ce vor să fie consideraţi drept socialişti, constă în faptul că aceşti oameni s-au deprins să opună în mod abstract capitalismul socialismului, punând între ele, cu un aer grav, cuvântul „salt“ (unii, amintindu-şi crâmpeie din cele citate din Engels, adaugă cu un aer şi mai grav: „salt din imperiul necesităţii în imperiul libertăţii“). <a href="javascript:void(0);" id="n228">[228]</a> Că marii dascăli ai socialismului înţelegeau prin „salt“ o schimbare radicală sub unghiul de vedere al cotiturilor istoriei universale şi că salturile de acest fel cuprind perioade de câte 10 ani, ba chiar şi mai lungi, la asta nu sunt în stare să se gândească cei mai mulţi dintre aşa-zişii socialişti care „au citit ce scrie la carte“ despre socialism, dar care niciodată n-au aprofundat în mod serios chestiunea. E firesc ca, în asemenea vremuri, în rândurile faimoasei „intelectualităţi“ să apară un număr nesfârşit de bocitoare: una se jeleşte după Adunarea constituantă, alta după disciplina burgheză, o a treia după ordinea capitalistă sau după moşierul civilizat, alta după situaţia de mare putere imperialistă, şi aşa mai departe.</p>', '<p><a id="p5"></a>Ceea ce prezintă într-adevăr interes într-o epocă de mari salturi este că mulţimea de dărâmături ale vechiului, care se acumulează uneori mai repede decât germenii noului (care nu întotdeauna sunt vizibili din capul locului), necesită capacitatea de a discerne ceea ce este mai esenţial în linia sau în lanţul dezvoltării. Sunt momente în istorie când lucrul cel mai important pentru succesul revoluţiei este să se acumuleze cât mai multe dărâmături, adică să se arunce în aer cât mai multe instituţii vechi; sunt momente când s-a dărâmat destul şi se pune la ordinea zilei activitatea „prozaică“ („plicticoasă“ pentru un revoluţionar mic-burghez) de curăţire a terenului de dărâmături; sunt momente când lucrul cel mai important este îngrijirea cu atenţie a mlădiţelor noului, care răsar de sub dărâmături pe un teren ce n-a fost încă bine curăţat de moloz.</p>', '<p><a id="p6"></a>Nu este suficient să fii revoluţionar şi adept al socialismului sau comunist în general. Trebuie să ştii să găseşti în fiecare moment dat acea verigă deosebită a lanţului de care să te prinzi cu toate puterile pentru a ţine întregul lanţ şi a pregăti temeinic trecerea la veriga următoare, iar ordinea în care se succedă verigile, forma lor, înlănţuirea lor, deosebirile dintre ele în lanţul evenimentelor istorice nu sunt atât de simple sau de rudimentare ca într-un lanţ obişnuit, făcut de un fierar.</p>', '<p><a id="p7"></a>Lupta împotriva denaturării birocratice a organizaţiei sovietice este asigurată de trăinicia legăturii dintre Soviete şi „popor“ — înţelegând prin acest cuvânt masele muncitoare şi exploatate —, de supleţea şi elasticitatea acestei legături. Parlamentul burghez, chiar şi în cea mai bună republică capitalistă din lume din punctul de vedere al democratismului, nu este niciodată considerat de către populaţia săracă drept o instituţie „a ei“. Sovietele însă sunt pentru masele de muncitori şi ţărani o instituţie „a lor“, iar nu una străină. „Social-democraţii“ contemporani de teapa lui Scheidemann sau, ceea ce este cam acelaşi lucru, de teapa lui Martov au aversiune pentru Soviete, se simt atraşi de venerabilul parlament burghez sau de Adunarea constituantă, tot aşa cum, cu şase decenii în urmă, Turgheniev se simţea atras spre o moderată constituţie monarhică şi nobiliară şi avea aversiune pentru democratismul ţărănesc al lui Dobroliubov şi Cernîşevski.</p>', '<p><a id="p8"></a>Tocmai apropierea dintre Soviete şi „poporul“ muncitor creează forme speciale de revocare şi de control de jos, care acum trebuie să fie dezvoltate cu deosebită râvnă. Astfel, Consiliile învăţământului public, în calitatea lor de conferinţe periodice ale alegătorilor sovietici şi ale delegaţilor lor în vederea discutării şi controlării activităţii autorităţilor sovietice în acest domeniu, merită toată simpatia şi tot sprijinul. Nu poate să fie nimic mai stupid decât tendinţa de a transforma Sovietele în ceva anchilozat, într-un scop în sine. Cu cât hotărârea cu care ne pronunţăm acum pentru o putere fermă şi necruţătoare, pentru dictatura personală <span class="spt"><i>în anumite procese de muncă</i></span>, în anumite laturi ale funcţiilor <span class="spt"><i>pur executive</i></span>, este mai mare, cu atât mai variate trebuie să fie formele şi metodele controlului de jos, pentru a paraliza astfel orice posibilitate, oricât de mică, de a denatura Puterea sovietică, pentru a stârpi într-una şi fără preget buruiana birocratismului.</p>'],
'idChr': '4.05.07text',
'title': 'Dezvoltarea organizaţiei sovietice',
'info': 'Sarcinile imediate ale puterii sovietice (1918)',
},
{'year': '1918',
'image': 'lenin1',
'content': ['<h6 style="text-align: center;"><a id="p0"></a>Încheiere</h6>', '<p><a id="p1"></a>O situaţie extraordinar de grea, de complicată şi de primejdioasă pe plan internaţional; necesitatea de a manevra şi de a da înapoi; o perioadă de aşteptare a unor noi izbucniri ale revoluţiei care se maturizează cu o chinuitoare încetineală în apus; înăuntrul ţării, o perioadă de construcţie lentă şi de necruţătoare „strunire“, de îndelungată şi îndârjită luptă a strictei discipline proletare împotriva ameninţătoarei stihii a dezmăţului şi anarhiei mic-burgheze — iată, pe scurt, trăsăturile distinctive ale fazei speciale de dezvoltare a revoluţiei socialiste prin care trecem acum. Aceasta e veriga — din lanţul istoric al evenimentelor — de care trebuie să ne prindem cu toate puterile, pentru a fi la înălţimea sarcinii, până ce vom trece la veriga următoare, care ne atrage prin deosebita ei strălucire, prin strălucirea victoriilor revoluţiei proletare internaţionale.</p>', '<p><a id="p2"></a>Încercaţi să puneţi faţă în faţă concepţia obişnuită, curentă a „revoluţionarului“ şi lozincile care decurg din particularităţile fazei prin care trecem: să manevrăm, să ne retragem, să aşteptăm, să construim pe îndelete, să strunim în mod necruţător, să disciplinăm cu stricteţe, să luptăm pentru lichidarea dezmăţului... Mai e de mirare că la auzul acestor lozinci unii „revoluţionari“ se simt cuprinşi de o nobilă indignare şi încep „să tune şi să fulgere“ împotriva noastră, acuzându-ne că am dat uitării tradiţiile revoluţiei din Octombrie, că ducem o politică de conciliere cu specialiştii burghezi, că ne pretăm la compromisuri cu burghezia, că avem o orientare mic-burgheză, reformistă etc. etc.?</p>', '<table style="margin-left: auto; margin-right: auto;"><a id="p3"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p4"></a>Izvorul social al acestor tipuri de oameni este micul proprietar, care e exasperat de grozăviile războiului, de dezastrul neaşteptat, de nemaipomenitele suferinţe pricinuite de foamete şi de ruină, care se zbate cuprins de isterie, căutând o cale de ieşire şi de salvare şi oscilând între încrederea în proletariat şi sprijinirea lui, de o parte, şi accese de desperare, de altă parte. Trebuie să înţelegem bine odată şi să ne intre bine în cap că pe o asemenea bază socială nu se poate clădi nici un fel de socialism. Numai o clasă care îşi urmează fără şovăire drumul ei, care nu-şi pierde curajul şi nu se lasă pradă desperării nici în momentele trecerilor celor mai anevoioase, mai grele şi mai primejdioase, poate să conducă masele muncitoare şi exploatate. N-avem nevoie de elanuri isterice. Avem nevoie de pasul cadenţat al batalioanelor de fier ale proletariatului.</p>'],
'idChr': '4.05.08text',
'title': 'Încheiere',
'info': 'Sarcinile imediate ale puterii sovietice (1918)',
},
{'year': '1918',
'image': 'lenin1',
'content': ['<p><a id="p0"></a>Broşura lui Kautsky „Dictatura proletariatului“, recent apărută la Viena (Wien, 1918, Ignaz Brand, 63 p.), este un exemplu care ilustrează cât se poate de grăitor arhiruşinosul faliment total al Internaţionalei a II-a, despre care vorbesc de mult toţi socialiştii cinstiţi din toate ţările. Problema revoluţiei proletare se pune acum în mod practic la ordinea zilei într-o serie întreagă de state. De aceea este necesară o analiză a sofismelor de renegat ale lui Kautsky şi a totalei lui deziceri de marxism.</p>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p2"></a>În fond, greşeala teoretică fundamentală a lui Kautsky în broşura sa despre dictatura proletariatului constă tocmai în acele denaturări oportuniste ale învăţăturii lui Marx despre stat pe care le-am analizat amănunţit în broşura mea „Statul şi revoluţia“.</p>', '<table style="margin-left: auto; margin-right: auto;"><a id="p3"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p4"></a><b>Cum l-a transformat Kautsky pe Marx într-un liberal de duzină</b></p>', '<p><a id="p5"></a>Problema fundamentală tratată de Kautsky în broşura sa este aceea a conţinutului esenţial al revoluţiei proletare, si anume problema dictaturii proletariatului. Este o problemă care are o importanţă deosebit de mare pentru toate ţările, îndeosebi pentru cele înaintate şi mai ales pentru cele beligerante, în special în momentul de faţă. Se poate spune fără exagerare că aceasta este problema principală a întregii lupte de clasă a proletariatului. De aceea este necesar să ne oprim cu atenţie asupra ei.</p>', '<p><a id="p6"></a>Kautsky pune problema în felul următor: „Opoziţia dintre cele două orientări socialiste“ (adică a bolşevicilor şi a nebolşevicilor) este „opoziţia dintre două metode radical diferite: metoda <i>democratică</i> şi cea <i>dictatorială“</i> (p. 3).</p>', '<p><a id="p7"></a>Remarcăm în treacăt că, numind socialişti pe nebolşevicii din Rusia, adică pe menşevici şi pe eseri, Kautsky se călăuzeşte după <i>denumirea</i> lor, adică după o vorbă, şi nu după <i>locul real</i> pe care aceştia îl ocupă în lupta proletariatului împotriva burgheziei. Superbă manieră de a înţelege şi de a aplica marxismul! Despre aceasta însă vom vorbi amănunţit mai încolo.</p>', '<p><a id="p8"></a>Deocamdată trebuie să ne ocupăm de ceea ce este esenţial, şi anume de marea descoperire a lui Kautsky că există „o opoziţie radicală“ între „metoda democratică şi cea dictatorială“. Acesta este miezul problemei. La aceasta se rezumă în esenţă toată broşura lui Kautsky. Şi asta constituie o confuzie teoretică atât de monstruoasă, o renegare atât de totală a marxismului, încât nu ne rămâne decât să recunoaştem că Kautsky l-a întrecut cu mult pe Bernstein.</p>', '<p><a id="p9"></a>Problema dictaturii proletariatului este problema raportului dintre statul proletar şi statul burghez, dintre democraţia proletară şi democraţia burgheză. S-ar părea că e clar ca lumina zilei. Dar Kautsky, asemenea unui profesor de liceu care s-a anchilozat în repetarea manualelor de istorie, se întoarce încăpăţânat cu spatele la secolul al XX-lea şi cu faţa la secolul al XVIII-lea, mestecând şi rumegând pentru a suta oară, într-o manieră nespus de plicticoasă, într-o serie întreagă de paragrafe, idei arhirăsuflate despre raportul dintre democraţia burgheză, de o parte, şi absolutism şi evul mediu, de altă parte!</p>', '<p><a id="p10"></a>Într-adevăr, parcă ar rumega în somn un burete!</p>', '<p><a id="p11"></a>Dar asta înseamnă pur şi simplu să nu înţelegi despre ce e vorba aici. Sforţările lui Kautsky de a prezenta lucrurile în aşa fel ca şi cum ar exista oameni care propovăduiesc „dispreţul faţă de democraţie“ (p. 11) etc. stârnesc doar zâmbete. Cu asemenea nimicuri este Kautsky nevoit să disimuleze şi să încurce problema, căci el o pune în maniera liberală, vorbind despre democraţie în general şi nu despre democraţia <i>burgheză;</i> el evită chiar această noţiune precisă, de clasă, străduindu-se să vorbească despre democraţia „presocialistă“. Flecarul nostru a umplut aproape o treime din această broşură, 20 de pagini din 63, cu o pălăvrăgeală care este întru totul pe placul burgheziei, deoarece echivalează cu o prezentare în culori mai frumoase a democraţiei burgheze şi estompează problema revoluţiei proletare.</p>', '<p><a id="p12"></a>Dar broşura lui Kautsky este totuşi intitulată „Dictatura proletariatului“. Este îndeobşte cunoscut că tocmai aceasta este <i>esenţa</i> învăţăturii lui Marx. <i>De aceea</i>, după toată pălăvrăgeala sa în afara temei, Kautsky <i>a trebuit</i> să citeze cuvintele lui Marx despre dictatura proletariatului.</p>', '<p><a id="p13"></a><i>Cum</i> le-a citat „marxistul“ Kautsky, asta e o adevărată comedie! Ascultaţi:</p>', '<p><a id="p14"></a>„Această concepţie“ (în care Kautsky vede dispreţ faţă de democraţie) „se sprijină pe un singur cuvânt al lui Karl Marx“ — textual aşa se spune la p. 20. Iar la p. 60 această afirmaţie este repetată chiar în următoarea formulare: (bolşevicii) „şi-au adus aminte la timp de cuvinţelul“ (textual!! des Wörtchens) „despre dictatura proletariatului, folosit o dată de Marx, în 1875, într-o scrisoare“.</p>', '<p><a id="p15"></a>Iată acest „cuvinţel“ al lui Marx:</p>', '<p><a id="p16"></a>„Între societatea capitalistă şi cea comunistă se află perioada transformării revoluţionare a celei dintâi în cea de-a doua. Acestei perioade îi corespunde şi o perioadă de tranziţie politică, al cărei stat nu poate fi altul decât dictatura revoluţionară a proletariatului“. <a href="javascript:void(0);" id="n229">[229]</a></p>', '<p><a id="p17"></a>În primul rând, a numi această celebră teză a lui Marx, care rezumă întreaga lui învăţătură revoluţionară, „un singur cuvânt“ sau chiar „un cuvinţel“ înseamnă a-ţi bate joc de marxism, înseamnă a-l renega în întregime. Nu trebuie să uităm că Kautsky îl ştie pe Marx aproape pe de rost, că, judecând după toate scrierile lui Kautsky, el are la masa de scris sau în capul său o serie de sertăraşe în care tot ce a scris Marx este rânduit cât se poate de ordonat şi de comod pentru citare. Kautsky <i>nu poate să nu ştie</i> că atât în scrisorile lor cât şi în lucrările lor publicate, atât Marx cât şi Engels au vorbit <i>în repetate rânduri</i> despre dictatura proletariatului şi înainte şi, mai ales, după Comună. Kautsky nu poate să nu ştie că formula: „dictatura proletariatului“ nu este decât o expresie, istoriceşte mai concretă şi ştiinţific mai exactă, a sarcinii proletariatului de „a sfărâma“ maşina de stat burgheză, sarcină despre care atât Marx cât şi Engels, ţinând seama de experienţa revoluţiilor din 1848 şi, într-o măsură şi mai mare, a celei din 1871, au vorbit de la 1852 până la 1891, <i>timp de patruzeci de ani</i>.</p>', '<p><a id="p18"></a>Cum se explică această monstruoasă denaturare a marxismului de către Kautsky, acest bucher întru marxism? Dacă e să vorbim despre bazele filozofice ale acestui fenomen, totul se rezumă la substituirea dialecticii prin eclectism şi sofistică. Kautsky este mare meşter în astfel de substituiri. Dacă e să vorbim din punctul de vedere al politicii practice, totul se reduce la slugărnicie faţă de oportunişti, adică, în ultimă analiză, faţă de burghezie. Progresând tot mai rapid de la începutul războiului, Kautsky a atins virtuozitatea în arta de a fi marxist în vorbe şi slugă a burgheziei în fapt.</p>', '<p><a id="p19"></a>De acest lucru te convingi şi mai mult atunci când analizezi felul meşteşugit în care „a tălmăcit“ Kautsky „cuvinţelul“ lui Marx despre dictatura proletariatului. Ascultaţi:</p>', '<blockquote><a id="p20"></a>„Din păcate, Marx a omis să arate mai amănunţit cum îşi închipuie el această dictatură...“ (Este o frază de renegat pe de-a-ntregul falsă, căci în realitate Marx şi Engels au dat o serie de indicaţii cât se poate de amănunţite, pe care bucherul nostru întru marxism le ocoleşte cu bună ştiinţă.) „...Literal, cuvântul dictatură înseamnă suprimarea democraţiei. Dar, bineînţeles, luat în sensul său literal, acest cuvânt înseamnă şi puterea absolută a unei singure persoane, a cărei voinţă nu este îngrădită de nici o lege. O putere absolută care se deosebeşte de despotism prin aceea că este concepută nu ca o instituţie permanentă de stat, ci ca o măsură tranzitorie impusă de necesitate.</blockquote>', '<blockquote><a id="p21"></a>Expresia «dictatura proletariatului», deci nu dictatura unei persoane, ci dictatura unei clase, exclude din capul locului ideea că Marx a avut aici în vedere dictatura în înţelesul literal al cuvântului.</blockquote>', '<blockquote><a id="p22"></a>El a vorbit aici nu <i>despre forma de guvernământ</i>, ci despre o <i>stare</i> care trebuie să survină în mod necesar pretutindeni unde proletariatul a cucerit puterea politică. Că Marx n-a avut în vedere aici forma de guvernământ se vede chiar şi numai din faptul că el considera că în Anglia şi în America trecerea poate fi înfăptuită în mod paşnic, deci pe cale democratică“ (p. 20).</blockquote>', '<p><a id="p23"></a>Am reprodus într-adins în întregime acest raţionament, pentru ca cititorul să poată vedea clar cu ce procedee operează „teoreticianul“ Kautsky.</p>', '<p><a id="p24"></a>Kautsky a preferat să abordeze problema în aşa fel încât să înceapă cu definiţia <i>„cuvântului“</i> dictatură.</p>', '<p><a id="p25"></a>Foarte bine. Este dreptul sfânt al fiecăruia să abordeze o problemă în felul preferat de el. Numai că trebuie să deosebim modul serios şi cinstit de a aborda o problemă de cel necinstit. Cine vrea să trateze serios lucrurile în cadrul acestui mod de a aborda problema, acela trebuie să dea propria sa <i>definiţie</i> respectivului „cuvânt“. Atunci problema ar fi pusă clar şi deschis. Kautsky însă nu face aşa. „Literal — scrie el —, cuvântul dictatură înseamnă suprimarea democraţiei“.</p>', '<p><a id="p26"></a>În primul rând, asta nu este o definiţie. Dacă el, Kautsky, preferă să se eschiveze de la o definire a noţiunii de dictatură, la ce i-a trebuit să aleagă acest mod de a aborda problema?</p>', '<p><a id="p27"></a>În al doilea rând, asta e ceva vădit greşit. E firesc ca un liberal să vorbească despre „democraţie“ în general. Un marxist însă nu va uita niciodată să pună întrebarea: „pentru care clasă?“ Oricine ştie, de pildă, — şi „istoricul“ Kautsky ştie şi el — că răscoalele sclavilor din antichitate sau chiar frământările puternice din rândurile lor făceau să iasă îndată la iveală esenţa statului antic ca o <i>dictatură a stăpânilor de sclavi</i>. Dar suprima oare această dictatură democraţia <i>în rândurile</i> stăpânilor de sclavi, democraţia <i>pentru ei?</i> Toată lumea ştie că nu.</p>', '<p><a id="p28"></a>„Marxistul“ Kautsky a spus o prostie nemaipomenită şi un neadevăr, pentru că <i>„a uitat“</i> lupta de clasă...</p>', '<p><a id="p29"></a>Pentru a transforma afirmaţia liberală şi falsă făcută de Kautsky într-una marxistă şi adevărată trebuie spus: dictatura nu înseamnă neapărat suprimarea democraţiei pentru clasa care exercită această dictatură asupra altor clase, dar înseamnă neapărat suprimarea democraţiei (sau o extrem de substanţială limitare a ei, ceea ce este tot o formă de suprimare) pentru clasa asupra căreia sau împotriva căreia se exercită dictatura.</p>', '<p><a id="p30"></a>Dar oricât de adevărată este această afirmaţie, ea nu conţine o definiţie a dictaturii.</p>', '<p><a id="p31"></a>Să examinăm următoarea frază a lui Kautsky:</p>', '<blockquote><a id="p32"></a>„...Dar, bineînţeles, luat în sensul său literal, acest cuvânt înseamnă şi puterea absolută a unei singure persoane, a cărei voinţă nu este îngrădită de nici o lege...“</blockquote>', '<p><a id="p33"></a>Asemenea unui căţeluş orb care îşi vâră la întâmplare nasul ba într-un loc, ba într-altul, Kautsky a dat aici din întâmplare peste o idee justă (şi anume că dictatura este o putere care nu este îngrădită de nici o lege), dar <i>n-a dat totuşi</i> definiţia dictaturii şi, în afară de aceasta, a spus un neadevăr istoric vădit, anume că dictatura ar însemna puterea unei singure persoane. Această afirmaţie nu este exactă nici din punct de vedere gramatical, căci dictatura poate fi exercitată şi de un grup restrâns de persoane, şi de o oligarhie, şi de o clasă etc.</p>', '<p><a id="p34"></a>În continuare, Kautsky arată deosebirea dintre dictatură şi despotism, dar, deşi afirmaţia lui este vădit greşită, nu ne vom opri asupra ei, întrucât n-are nici o legătură cu problema care ne interesează. Este cunoscută înclinaţia lui Kautsky de a se întoarce de la secolul al XX-lea la secolul al XVIII-lea, iar de la secolul al XVIII-lea la epoca antică, şi noi sperăm că, după ce-şi va fi instaurat dictatura, proletariatul german va ţine seama de această înclinaţie a lui Kautsky şi îi va da, să zicem, un post de profesor de istorie antică la un liceu. Să recurgi la speculaţii sterpe pe tema despotismului pentru a te eschiva să dai o definiţie dictaturii proletariatului este sau o prostie dintre cele mai mari, sau o şarlatanie prea puţin iscusită.</p>', '<p><a id="p35"></a>Vedem, aşadar, că, propunându-şi să vorbească despre dictatură, Kautsky a înşirat multe neadevăruri notorii, dar n-a dat nici o definiţie! El ar fi putut, fără a se bizui pe aptitudinile sale intelectuale, să recurgă la memoria sa şi să scoată din „sertăraşe“ toate cazurile în care Marx vorbeşte despre dictatură. Ar fi obţinut de bună seamă fie următoarea definiţie, fie una care în fond ar coincide cu ea:</p>', '<p><a id="p36"></a>Dictatura este o putere care se sprijină nemijlocit pe violenţă şi care nu este îngrădită de nici o lege.</p>', '<p><a id="p37"></a>Dictatura revoluţionară a proletariatului este o putere cucerită prin violenţa exercitată de proletariat asupra burgheziei şi sprijinită pe această violenţă, putere neîngrădită de nici o lege.</p>', '<table style="margin-left: auto; margin-right: auto;"><a id="p38"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p39"></a>Kautsky recurge mai întâi la un truc, făcând afirmaţia vădit absurdă că, luat în sensul său literal, cuvântul dictatură înseamnă dictatura unei singure persoane, iar apoi — pe baza acestui truc! — declară că la Marx, „aşadar“, cuvintele cu privire la dictatura unei clase <i>nu</i> trebuie luate în sensul lor literal (ci în sensul că dictatura nu înseamnă violenţă revoluţionară, ci cucerirea „paşnică“ a majorităţii în condiţiile „democraţiei“ — notaţi bine — burgheze).</p>', '<p><a id="p40"></a>Trebuie să facem distincţie, pretinde el, între noţiunea de „stare“ şi aceea de „formă de guvernământ“. O distincţie uimitor de fină, tot atât de fină ca şi aceea dintre „starea“ de prostie a unui om care judecă neinteligent şi „forma“ prostiilor sale.</p>', '<p><a id="p41"></a>Lui Kautsky <i>îi trebuie</i> să prezinte dictatura drept o „stare de dominaţie“ (această expresie el o întrebuinţează textual chiar în pagina următoare, p. 21), căci atunci <i>dispare violenţa revoluţionară</i>, dispare <i>revoluţia violentă</i>. „Starea de dominaţie“ este o stare în care poate să existe orice majoritate în condiţiile... „democraţiei“! Cu ajutorul acestui truc şarlatanesc, <i>revoluţia dispare</i> în chip fericit.</p>', '<p><a id="p42"></a>Dar şarlatania este prea grosolană, şi ea nu-l va salva pe Kautsky. Nu poţi ascunde că dictatura presupune şi înseamnă „o stare“ de <i>violenţă revoluţionară</i> — neplăcută pentru renegaţi — exercitată de o clasă asupra alteia, aşa cum „nu poţi ascunde sula în sac“. Absurditatea distincţiei dintre noţiunea de „stare“ şi aceea de „formă de guvernământ“ iese la iveală. Este culmea prostiei să vorbeşti aici despre forma de guvernământ, căci orice copil ştie că monarhia şi republica sunt forme de guvernământ diferite. Domnului Kautsky trebuie să i se demonstreze că în capitalism <i>amândouă</i> aceste forme de guvernământ, ca şi toate „formele de guvernământ“ intermediare, nu sunt decât varietăţi <i>de stat burghez</i>, adică de <i>dictatură a burgheziei</i>.</p>', '<p><a id="p43"></a>În sfârşit, a vorbi despre forma de guvernământ înseamnă să procedezi la o falsificare nu numai prostească, ci şi grosolană, a ideii lui Marx, care vorbeşte aici cât se poate de clar despre forma sau tipul de <i>stat</i>, iar nu despre forma de guvernământ.</p>', '<p><a id="p44"></a>Revoluţia proletară este imposibilă fără sfărâmarea prin violenţă a maşinii de stat burgheze şi fără înlocuirea ei cu una <i>nouă</i>, care, după cum spune Engels, „nu mai este un stat în sensul propriu al cuvântului“. <a href="javascript:void(0);" id="n230">[230]</a></p>', '<p><a id="p45"></a>Lui Kautsky însă îi trebuie să disimuleze şi să denatureze toate aceste lucruri, — aşa cere poziţia lui de renegat.</p>', '<table style="margin-left: auto; margin-right: auto;"><a id="p46"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p47"></a>În concluzie: Kautsky a denaturat în modul cel mai scandalos noţiunea de dictatură a proletariatului, transformându-l pe Marx într-un liberal de duzină, ceea ce denotă că în alunecarea sa el însuşi a ajuns la nivelul unui liberal care înşiră platitudini despre „democraţia pură“, căutând să înfrumuseţeze şi să disimuleze conţinutul de clasă al democraţiei <i>burgheze</i> şi temându-se mai mult ca de orice de <i>violenţa revoluţionară</i> a clasei asuprite. „Tălmăcind“ noţiunea de „dictatură revoluţionară a proletariatului“ în aşa fel încât să dispară violenţa revoluţionară exercitată de clasa asuprită împotriva asupritorilor, Kautsky a bătut recordul mondial de denaturare liberală a învăţăturii lui Marx. Renegatul Bernstein s-a dovedit a fi un biet căţeluş în comparaţie cu renegatul Kautsky.</p>', '<p>\xa0</p>', '<p class="mid" style="text-align: center;"><a id="p48"></a><b>Democraţie burgheză şi democraţie proletară</b></p>', '<p><a id="p49"></a>Problema pe care Kautsky a încurcat-o într-un hal fără seamăn se prezintă în realitate astfel:</p>', '<p><a id="p50"></a>Este clar că, dacă nu vrei să-ţi baţi joc de bunul-simţ şi de istorie, nu poţi vorbi de „democraţie pură“ atâta timp cât există <i>clase</i> diferite, dar poţi vorbi numai de democraţie <i>de clasă</i>. (În paranteză fie spus, „democraţia pură“ nu este numai o frază care denotă <i>ignoranţă</i> şi care arată că acela care o foloseşte nu înţelege nici lupta de clasă şi nici esenţa statului, ci este şi o frază complet lipsită de conţinut, căci în societatea comunistă democraţia, regenerându-se şi devenind o deprindere, <i>va dispărea treptat</i>, dar nu va fi niciodată democraţie „pură“).</p>', '<p><a id="p51"></a>„Democraţia pură“ este fraza mincinoasă a unui liberal care caută să-i prostească pe muncitori. Istoria cunoaşte democraţia burgheză, care ia locul feudalismului, şi democraţia proletară, care ia locul democraţiei burgheze.</p>', '<p><a id="p52"></a>Zecile de pagini pe care Kautsky le consacră „demonstrării“ adevărului că democraţia burgheză reprezintă un progres faţă de rânduielile medievale şi că proletariatul trebuie neapărat s-o folosească în lupta lui împotriva burgheziei nu sunt decât o pălăvrăgeală liberală menită să-i prostească pe muncitori. Aceasta este un truism nu numai într-o ţară cultă ca Germania, ci şi într-o ţară incultă ca Rusia. Kautsky aruncă pur şi simplu praf „savant“ în ochii muncitorilor, vorbind pe un ton grav atât despre Weitling, cât şi despre iezuiţii din Paraguay şi despre multe altele, <i>pentru a ocoli</i> esenţa <span class="spt"><i>burgheză</i></span> a democraţiei actuale, adică a celei <i>capitaliste</i>.</p>', '<p><a id="p53"></a>Kautsky ia din marxism ceea ce este acceptabil pentru liberali, pentru burghezie (critica rânduielilor medievale, rolul istoric progresist al capitalismului în general şi al democraţiei capitaliste în particular) şi şterge din marxism, trece sub tăcere, estompează ceea ce <i>nu e acceptabil</i> pentru burghezie (violenţa revoluţionară a proletariatului împotriva burgheziei, în scopul desfiinţării acesteia). Tocmai de aceea Kautsky se dovedeşte a fi inevitabil, în virtutea poziţiei sale obiective şi indiferent de convingerea sa subiectivă, un lacheu al burgheziei.</p>', '<p><a id="p54"></a>Reprezentând un mare progres istoric în comparaţie cu rânduielile medievale, democraţia burgheză rămâne întotdeauna — şi în condiţiile capitalismului nu poate să nu rămână — îngustă, ciuntită, falsă, ipocrită, un rai pentru cei bogaţi, o capcană şi o minciună pentru cei exploataţi, pentru cei săraci. Acest adevăr, care reprezintă o parte componentă esenţială a învăţăturii marxiste, „marxistul“ Kautsky nu l-a înţeles. În această problemă fundamentală, Kautsky oferă burgheziei „lucruri plăcute“ în locul unei critici ştiinţifice a condiţiilor care fac din orice democraţie burgheză o democraţie pentru cei bogaţi.</p>', '<table style="margin-left: auto; margin-right: auto;"><a id="p55"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p56"></a>Luaţi legile fundamentale ale statelor moderne sau felul în care sunt ele guvernate, luaţi libertatea întrunirilor şi a presei sau „egalitatea cetăţenilor în faţa legii“, — şi veţi vedea la fiecare pas ipocrizia democraţiei burgheze, pe care orice muncitor cinstit şi conştient o cunoaşte foarte bine. Nu există stat, oricât de democratic ar fi el, în constituţia căruia să nu găseşti tot felul de rezerve şi portiţe care asigură burgheziei posibilitatea de a folosi armata împotriva muncitorilor, de a introduce starea de asediu etc. „în caz de încălcare a ordinii“, — dar în realitate în cazul când clasa exploatată „încalcă“ rânduielile sclaviei sale şi încearcă să se comporte altfel decât sclavii. Kautsky înfrumuseţează fără pic de ruşine democraţia burgheză, trecând sub tăcere ceea ce întreprind burghezii cei mai democraţi şi mai republicani din America şi din Elveţia, de pildă, împotriva muncitorilor grevişti.</p>', '<table style="margin-left: auto; margin-right: auto;"><a id="p57"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p58"></a>Eruditul domn Kautsky „a uitat“ — din întâmplare, probabil... — un singur „amănunt“, şi anume: că partidul dominant al democraţiei burgheze acordă ocrotirea minorităţii numai unui alt partid <i>burghez</i>, în timp ce proletariatului, în loc de „ocrotirea minorităţii“, îi sunt rezervate — în orice problemă <i>serioasă, profundă şi fundamentală</i> — pogromurile şi starea de asediu. Cu cât <i>mai dezvoltată e democraţia, cu atât mai aproape este ea de pogromuri sau de război civil la fiecare divergenţă politică profundă, periculoasă pentru burghezie</i>. Această „lege“ a democraţiei burgheze eruditul domn Kautsky ar putea s-o observe în evoluţia afacerii Dreyfus din Franţa republicană, în linşarea negrilor şi a internaţionaliştilor în republica democratică americană, în exemplul Irlandei şi al Ulsterului în Anglia democratică, <a href="javascript:void(0);" id="n231">[231]</a> în prigonirea bolşevicilor şi în organizarea de pogromuri împotriva lor, în aprilie 1917, în republica democratică rusă. Iau într-adins nu numai exemple din timpul războiului, ci şi din perioada de pace care l-a precedat. [...]</p>', '<p><a id="p59"></a>Să luăm, de pildă, parlamentul burghez. Este oare de conceput ca eruditul Kautsky să nu fi auzit niciodată că bursa şi bancherii îşi subordonează parlamentele burgheze într-o măsură <i>cu atât mai mare cu cât</i> democraţia e <i>mai puternic</i> dezvoltată? De aici nu rezultă că nu trebuie folosit parlamentarismul burghez (şi bolşevicii l-au folosit cu mai mult succes, cred, decât oricare alt partid din lume, căci în 1912—1914 am cucerit toate mandatele curiei muncitoreşti în alegerile pentru Duma a IV-a). Dar tot de aici rezultă că numai un liberal poate să uite <i>caracterul istoriceşte limitat şi condiţionat</i> al parlamentarismului burghez, aşa cum îl uită Kautsky. [...]</p>', '<p><a id="p60"></a>Democraţia proletară — una dintre formele căreia este Puterea sovietică — a dat un exemplu — fără precedent în lume — de dezvoltare şi de lărgire a democraţiei tocmai pentru majoritatea uriaşă a populaţiei, pentru cei ce muncesc şi sunt exploataţi. A scrie o carte întreagă despre democraţie, aşa cum a făcut Kautsky, care consacră două pagini dictaturii şi zeci de pagini „democraţiei pure“, şi <i>a nu observa</i> acest fapt înseamnă a denatura complet lucrurile, a le denatura în spirit liberal.</p>', '<p><a id="p61"></a>Să luăm politica externă. În nici o ţară burgheză, nici chiar în cea mai democratică, ea nu se face pe faţă. Pretutindeni masele sunt înşelate, iar în Franţa democratică, în Elveţia, în America şi în Anglia înşelătoria este de o sută de ori mai perfidă şi mai rafinată decât în celelalte ţări. Puterea sovietică a smuls în chip revoluţionar vălul care acoperă politica externă. Kautsky n-a observat acest lucru; el l-a trecut sub tăcere, deşi în epoca războaielor de jaf şi a tratatelor secrete cu privire la „împărţirea sferelor de influenţă“ (adică la împărţirea lumii de către tâlharii capitalişti) asta are o importanţă cardinală, căci de asta depinde problema păcii, problema vieţii şi morţii a zeci de milioane de oameni.</p>', '<p><a id="p62"></a>Să luăm orânduirea de stat. Kautsky se agaţă de „chestiuni de amănunt“, se agaţă până şi de faptul că (în Constituţia sovietică) alegerile sunt „indirecte“, dar nu vede fondul problemei. El nu observă esenţa <i>de clasă</i> a aparatului de stat, a maşinii de stat. În democraţia burgheză capitaliştii recurg la mii de manopere — care sunt cu atât mai abile şi mai eficiente cu cât mai dezvoltată e democraţia „pură“ — pentru <i>a împiedica</i> masele să participe la opera de guvernare, să beneficieze de libertatea întrunirilor şi a presei etc. Puterea sovietică este <i>prima</i> în lume (strict vorbind, a doua, căci acelaşi lucru începuse să-l facă şi Comuna din Paris) care <i>atrage</i> la opera de guvernare masele, şi anume masele <i>exploatate</i>. Prin mii de stavile masele <i>sunt împiedicate</i> să-şi trimită reprezentanţii în parlamentul burghez (care în democraţia burgheză nu are <i>niciodată</i> cuvântul <i>hotărâtor</i> în problemele cele mai importante; în aceste probleme cuvântul hotărâtor aparţine bursei şi băncilor), iar muncitorii ştiu şi-şi dau seama foarte bine, ei văd şi simt că parlamentul burghez este o instituţie <i>străină, un instrument de asuprire</i> a proletarilor de către burghezie, o instituţie a clasei duşmane, a minorităţii exploatatoare.</p>', '<p><a id="p63"></a>Sovietele sunt organizaţia nemijlocită a înseşi maselor muncitoare şi exploatate, care le <i>înlesneşte</i> posibilitatea de a-şi orândui singure statul şi de a-l conduce cum e mai bine. Tocmai avangarda celor ce muncesc şi sunt exploataţi, proletariatul de la oraşe, se bucură în această privinţă de avantajul că, datorită întreprinderilor mari, el este mai unit decât restul populaţiei; lui îi este cel mai uşor să aleagă şi să controleze pe cei aleşi. Organizaţia Sovietelor <i>înlesneşte</i> în mod automat unirea tuturor celor ce muncesc şi sunt exploataţi în jurul avangărzii lor, proletariatul. Vechiul aparat burghez — birocraţia, privilegiile bogăţiei, ale educaţiei burgheze, relaţiilor etc. (aceste privilegii de fapt sunt cu atât mai felurite, cu cât democraţia burgheză este mai dezvoltată), — toate acestea dispar în condiţiile organizaţiei Sovietelor. Libertatea presei încetează de a mai fi o ipocrizie, căci tipografiile şi hârtia i se iau burgheziei. Acelaşi lucru se întâmplă şi cu cele mai bune clădiri, cu palatele, cu vilele, cu casele moşierilor. Puterea sovietică a luat imediat din mâinile exploatatorilor mii şi mii de asemenea clădiri dintre cele mai bune, făcând astfel ca dreptul de întrunire — fără care democraţia este o minciună — să devină pentru mase <span class="spt"><i>de un milion de ori</i></span> mai „democratic“. Alegerile indirecte în Sovietele nelocale înlesnesc organizarea congreselor Sovietelor şi fac ca <i>întregul</i> aparat să fie mai ieftin, mai mobil, mai accesibil muncitorilor şi ţăranilor, într-o perioadă când viaţa clocoteşte şi când este necesar ca cetăţenii să aibă cât mai rapid posibilitatea de a revoca pe un deputat local sau de a-l trimite la congresul general al Sovietelor.</p>', '<p><a id="p64"></a>Democraţia proletară e <span class="spt"><i>de un milion de ori</i></span> mai democratică decât oricare democraţie burgheză; Puterea sovietică e de un milion de ori mai democratică decât cea mai democratică republică burgheză.</p>', '<table style="margin-left: auto; margin-right: auto;"><a id="p65"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p66"></a>Să trecem la examinarea experienţei revoluţiei ruse şi la divergenţa dintre Sovietele de deputaţi şi Adunarea constituantă, care (divergenţă) a avut ca urmare dizolvarea Constituantei şi privarea burgheziei de dreptul de vot.</p>', '<p>\xa0</p>', '<p class="mid" style="text-align: center;"><a id="p67"></a><b>Sovietelor nu le este îngăduit să se transforme în organizaţii de stat</b></p>', '<p><a id="p68"></a>Sovietele sunt forma rusă a dictaturii proletariatului. Dacă un teoretician marxist care scrie o lucrare despre dictatura proletariatului ar studia într-adevăr acest fenomen (şi nu s-ar limita să repete lamentările mic-burgheze împotriva dictaturii, cum face Kautsky repetând melodiile menşevice), el ar începe prin a da o definiţie generală a dictaturii, iar apoi ar examina forma ei specifică, naţională, adică Sovietele, supunându-le unei analize critice ca pe una din formele dictaturii proletariatului.</p>', '<p><a id="p69"></a>Se înţelege că de la Kautsky, după ce „a prelucrat“ în spirit liberal învăţătura lui Marx despre dictatură, nu te poţi aştepta la nimic serios. Dar este extrem de instructiv să vedem în ce fel a abordat el problema esenţei Sovietelor şi cum a rezolvat-o.</p>', '<p><a id="p70"></a>Sovietele, scrie el, amintindu-şi de apariţia lor în 1905, au creat „o formă de organizaţie proletară care era cea mai cuprinzătoare (umfassendste) dintre toate, întrucât cuprindea pe toţi muncitorii salariaţi“ (p. 31). În 1905 ele au fost numai nişte corporaţii locale, dar în 1917 s-au unit şi au format o organizaţie pe întreaga Rusie.</p>', '<blockquote><a id="p71"></a>„Organizaţia Sovietelor — continuă Kautsky — are de pe acum o măreaţă şi glorioasă istorie. Dar o aşteaptă un viitor şi mai măreţ, şi aceasta nu numai în Rusia. Pretutindeni se constată că, împotriva forţelor uriaşe de care dispune capitalul financiar în domeniul economic şi politic, sunt insuficiente“ (versagen; această expresie germană este ceva mai tare decât „insuficiente“ şi ceva mai slabă decât „neputincioase“) „vechile metode de luptă economică şi politică ale proletariatului. La aceste metode nu se poate renunţa, ele rămân necesare pentru timpuri normale, dar din când în când în faţa lor se pun sarcini pentru care ele nu sunt suficiente şi a căror îndeplinire cu succes o poate promite numai unirea tuturor armelor politice şi economice ale clasei muncitoare“ (p. 32).</blockquote>', '<p><a id="p72"></a>Urmează apoi consideraţii pe tema grevei de masă, cu precizarea că „birocraţia sindicală“, chiar dacă e tot atât de necesară ca şi sindicatele, „nu este totuşi aptă să conducă marile bătălii de masă, care devin tot mai mult un semn al timpului...“</p>', '<blockquote><a id="p73"></a>„...Organizaţia Sovietelor este, aşadar, — conchide Kautsky — unul din cele mai importante fenomene ale timpului nostru. Ea promite să capete o însemnătate hotărâtoare în marile bătălii decisive dintre capital şi muncă spre care ne îndreptăm.</blockquote>', '<blockquote><a id="p74"></a>Dar avem noi oare dreptul să pretindem Sovietelor şi mai mult? Bolşevicii, care după revoluţia din noiembrie (după stilul nou; adică, după stilul vechi, din octombrie) 1917 au obţinut împreună cu eserii de stânga majoritatea în Sovietele de deputaţi ai muncitorilor din Rusia, au păşit — după dizolvarea Adunării constituante — la transformarea Sovietului, care fusese până atunci <i>organizaţia de luptă</i> a unei singure <i>clase</i>, într-o <i>organizaţie de stat</i>. Ei au lichidat democraţia pe care poporul rus a cucerit-o în revoluţia din martie (după stilul nou; după stilul vechi, din februarie). Corespunzător cu aceasta, bolşevicii au încetat să se intituleze social-<i>democraţi</i>. Ei îşi zic <i>comunişti“</i> (p. 33, subliniat de Kautsky).</blockquote>', '<p><a id="p75"></a>Cine cunoaşte literatura menşevică rusă îşi dă seama imediat cât de mecanic îi copiază Kautsky pe alde Martov, Akselrod, Stein &amp; Co. Am spus „în mod mecanic“, deoarece de dragul prejudecăţilor menşevice Kautsky denaturează până la ridicol faptele. De pildă, el nu şi-a dat osteneala să afle de la informatorii săi, de felul lui Stein din Berlin sau al lui Akselrod din Stockholm, <i>când anume</i> au fost puse problema schimbării denumirii bolşevicilor în aceea de comunişti şi problema rolului Sovietelor ca organizaţii de stat. Dacă s-ar fi informat asupra acestei chestiuni elementare, el n-ar fi scris asemenea rânduri ilariante, căci amândouă problemele au fost ridicate de bolşevici <i>în aprilie 1917</i>, de pildă în „tezele“ mele din 4 aprilie 1917, adică <i>cu mult înainte</i> de Revoluţia din Octombrie 1917 (fără să mai vorbim de dizolvarea Constituantei, care a avut loc la 5 ianuarie 1918).</p>', '<table style="margin-left: auto; margin-right: auto;"><a id="p76"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p77"></a>Un om care a împărtăşit cândva în mod serios concepţia marxistă că statul nu este altceva decât o maşină pentru reprimarea unei clase de către alta, un om care a aprofundat cât de cât acest adevăr n-ar putea niciodată să ajungă să debiteze absurditatea că organizaţiile proletare în stare să învingă capitalul financiar nu trebuie să se transforme în organizaţii de stat. Tocmai în acest punct a ieşit la iveală micul burghez, pentru care statul este „totuşi“ ceva în afara claselor sau deasupra claselor. Într-adevăr, de ce să-i fie permis proletariatului, <i>„unei singure clase“</i>, să ducă bătălia decisivă împotriva <i>capitalului</i>, care-şi exercită dominaţia nu numai asupra proletariatului, ci asupra întregului popor, asupra întregii mici burghezii, asupra întregii ţărănimi, — şi să nu-i fie permis proletariatului, <i>„unei singure clase“</i>, să-şi transforme organizaţia în organizaţie de stat? Pentru că micul burghez <i>se teme</i> de lupta de clasă şi nu o duce până la capăt, <i>până la ceea ce este esenţial</i>.</p>', '<table style="margin-left: auto; margin-right: auto;"><a id="p78"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p79"></a><b>Adunarea constituantă şi Republica sovietică</b></p>', '<p><a id="p80"></a>Miezul broşurii lui Kautsky îl constituie problema Adunării constituante şi a dizolvării ei de către bolşevici. El revine mereu la această problemă. În toată lucrarea sa, conducătorul ideologic al Internaţionalei a II-a subliniază mereu că bolşevicii „au lichidat democraţia“ (vezi mai sus într-un citat din Kautsky). Este într-adevăr o problemă care prezintă interes şi importanţă, căci raportul dintre democraţia burgheză şi cea proletară s-a pus aici <i>în mod practic</i> în faţa revoluţiei.</p>', '<table style="margin-left: auto; margin-right: auto;"><a id="p81"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p82"></a>În problema Adunării constituante, Kautsky se situează pe un punct de vedere formal. În tezele mele am spus limpede şi de mai multe ori că interesele revoluţiei sunt mai presus de drepturile formale ale Adunării constituante (vezi tezele 16 şi 17). Punctul de vedere al democraţiei formale este tocmai punctul de vedere al democratului <i>burghez</i>, care nu consideră că primează interesul proletariatului şi al luptei de clasă proletare. Ca istoric, Kautsky ar fi fost nevoit să recunoască că parlamentele burgheze sunt organe ale unei clase sau alteia. Dar acum (în scopul mârşav de a se dezice de revoluţie) el a preferat să uite marxismul, şi de aceea <i>nu pune întrebarea:</i> organul cărei <i>clase</i> a fost Adunarea constituantă din Rusia? Kautsky nu cercetează împrejurările concrete, el nu vrea să vadă faptele şi nici nu se gândeşte să spună cititorilor germani că tezele mele conţin nu numai o analiză teoretică a problemei caracterului limitat al democraţiei burgheze (tezele nr. 1—3), nu numai o expunere a condiţiilor concrete care au făcut ca listele depuse de partide la jumătatea lunii octombrie 1917 să nu corespundă situaţiei reale din decembrie 1917 (tezele nr. 4—6), ci şi <i>un istoric al luptei de clasă şi al războiului civil</i> din perioada octombrie-decembrie 1917 (tezele nr. 7—15). Din această istorie concretă am tras concluzia (teza nr. 14) că lozinca „toată puterea în mâinile Adunării constituante“ a devenit <i>în fapt</i> o lozincă a cadeţilor, a kalediniştilor şi a acoliţilor lor.</p>', '<table style="margin-left: auto; margin-right: auto;"><a id="p83"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p84"></a>Sovietele — recunoaşte Kautsky — constituie o admirabilă organizaţie de luptă a proletariatului şi au un viitor măreţ. Dar dacă este aşa, înseamnă că toată poziţia lui Kautsky se destramă ca un castel din cărţi de joc sau ca visul unui mic-burghez cum că lupta aprigă a proletariatului împotriva burgheziei ar putea fi evitată. Căci întreaga revoluţie este o luptă continuă şi în acelaşi timp o luptă înverşunată, iar proletariatul este clasa de avangardă a <i>tuturor</i> asupriţilor, focarul şi centrul tuturor năzuinţelor de eliberare ale tuturor asupriţilor de orice fel. Ca organe de luptă ale maselor asuprite, Sovietele reflectau şi exprimau, fireşte, mult mai rapid, mai complet şi mai just decât oricare alte instituţii starea de spirit a acestor mase şi schimbările survenite în modul lor de a vedea lucrurile (acesta, între altele, este unul din motivele pentru care democraţia sovietică este o democraţie de tip superior).</p>', '<p><a id="p85"></a>În perioada dintre 28 februarie (stil vechi) şi 25 octombrie 1917, Sovietele au reuşit să convoace <i>două</i> congrese generale reprezentând majoritatea covârşitoare a populaţiei din Rusia, pe toţi muncitorii şi soldaţii, <sup>7</sup>/<sub>10</sub> sau <sup>8</sup>/<sub>10</sub> din ţărănime, fără să mai socotim numeroasele congrese locale, judeţene, orăşeneşti, guberniale şi regionale. În acelaşi răstimp burghezia n-a reuşit să convoace nici o instituţie care să reprezinte majoritatea (cu excepţia „Consfătuirii democratice“, <a href="javascript:void(0);" id="n232">[232]</a> care era o instituţie vădit falsificată, o batjocură care a întărâtat proletariatul). Adunarea constituantă a oglindit <i>aceeaşi</i> stare de spirit a maselor, <i>aceeaşi</i> grupare pe plan politic ca şi primul congres general (din iunie) al Sovietelor din Rusia. Până la convocarea Adunării constituante (în ianuarie 1918) au avut loc congresele al doilea (octombrie 1917) şi al treilea (ianuarie 1918) al Sovietelor, şi ambele <i>au arătat cât se poate de limpede</i> că masele s-au radicalizat, s-au revoluţionarizat, au întors spatele menşevicilor şi eserilor şi au trecut de partea bolşevicilor, <i>adică</i> au întors spatele conducerii mic-burgheze, iluziilor de conciliere cu burghezia şi au trecut de partea luptei proletare revoluţionare pentru răsturnarea burgheziei.</p>', '<p><a id="p86"></a>Prin urmare, însăşi <i>istoria</i> Sovietelor aşa cum se înfăţişează ea <i>la prima vedere</i> ne atestă <i>reacţionarismul</i> Adunării constituante şi inevitabilitatea dizolvării ei. Dar Kautsky nu se leapădă de „lozinca“ sa: să piară revoluţia, să triumfe burghezia asupra proletariatului, dar să înflorească „democraţia pură“! Fiat justitia, pereat mundus [Să se facă dreptate, chiar de ar fi să piară lumea]!</p>', '<p><a id="p87"></a>Iată câteva date sumare cu privire la congresele generale ale Sovietelor din Rusia în istoria revoluţiei ruse:</p>', '<img alt="4.06.01" class="auto" src="./Images/4.06.01.png" width="70%"/><a id="p88"></a>', '<p><a id="p89"></a>E de ajuns să arunci o privire asupra acestor cifre ca să înţelegi de ce încercările de a lua apărarea Adunării constituante sau afirmaţiile (de felul celor făcute de Kautsky) că bolşevicii n-ar avea cu ei majoritatea populaţiei stârnesc la noi doar râsete.</p>', '<table style="margin-left: auto; margin-right: auto;"><a id="p90"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p91"></a>Bolşevismul a popularizat în lumea întreagă ideea „dictaturii proletariatului“, a tradus aceste cuvinte de origine latină mai întâi în limba rusă, iar apoi în <i>toate</i> limbile lumii, arătând, prin exemplul <i>Puterii sovietice</i>, că muncitorii şi ţăranii săraci, <i>chiar</i> dacă aparţin unei ţări înapoiate, chiar dacă sunt dintre cei mai puţin experimentaţi, mai puţin culţi şi mai puţin obişnuiţi cu organizarea, au fost <i>în stare</i>, înfruntând greutăţi nemaipomenite şi luptând împotriva exploatatorilor (pe care îi susţinea burghezia din lumea <span class="spt"><i>întreagă</i></span><i>)</i>, să menţină timp de un an întreg puterea oamenilor muncii, să creeze o democraţie incomparabil mai înaltă şi mai largă decât toate democraţiile care au existat în lume până acum, <i>să înceapă</i> înfăptuirea practică a socialismului prin activitatea creatoare a zeci de milioane de muncitori şi de ţărani.</p>', '<p><a id="p92"></a>Bolşevismul a stimulat în fapt dezvoltarea revoluţiei proletare în Europa şi în America într-o măsură atât de mare, cum n-a reuşit s-o facă până acum nici un partid din nici o ţară. În timp ce muncitorii din lumea întreagă îşi dau din ce în ce mai bine seama că tactica unora ca Scheidemann şi Kautsky nu i-a izbăvit de războiul imperialist şi de robia salariată în care îi ţine burghezia imperialistă, că această tactică nu poate servi drept model pentru toate ţările, în acelaşi timp masele proletare din toate ţările îşi dau din ce în ce mai bine seama că bolşevismul a arătat calea justă pentru curmarea grozăviilor războiului şi ale imperialismului, că bolşevismul <i>poate servi ca model de tactică pentru toţi</i>.</p>', '<p><a id="p93"></a>Nu numai revoluţia proletară din întreaga Europă, ci şi revoluţia proletară mondială se maturizează văzând cu ochii, şi ea a fost ajutată, grăbită şi sprijinită de victoria proletariatului din Rusia. Sunt suficiente toate acestea pentru victoria deplină a socialismului? Fireşte că nu. O singură ţară nu poate să facă mai mult. Dar, datorită Puterii sovietice, această singură ţară a făcut totuşi atât de mult, încât dacă mâine Puterea sovietică din Rusia ar fi sugrumată de imperialismul mondial, să zicem, în urma unei înţelegeri între imperialismul german şi cel anglo-francez, chiar şi în acest caz — cel mai rău dintre toate — tactica bolşevică s-ar dovedi a fi fost foarte folositoare socialismului şi a fi sprijinit dezvoltarea invincibilei revoluţii mondiale.\r\n</p>'],
'idChr': '4.06text',
'title': '',
'info': 'Revoluţia proletară şi renegatul Kautsky (1918)',
},
{'year': '1919',
'image': 'lenin3',
'content': ['<p><a id="p0"></a>Presa publică numeroase pilde de eroism din partea ostaşilor Armatei Roşii. În lupta împotriva trupelor lui Kolceak şi Denikin, ca şi împotriva celorlalte trupe ale moşierilor şi capitaliştilor, muncitorii şi ţăranii care apără cuceririle revoluţiei socialiste săvârşesc adesea minuni de vitejie şi de rezistenţă. Încet şi anevoios decurge procesul de lichidare a partizanatului, de biruire a oboselii şi indisciplinei, dar, în pofida tuturor greutăţilor, acest proces continuă să se desfăşoare. Eroismul maselor muncitoare, care fac în mod conştient sacrificii pentru cauza victoriei socialismului, — iată ce constituie baza disciplinei noi, tovărăşeşti, în Armata Roşie, baza renaşterii, a întăririi şi creşterii ei.</p>', '<p><a id="p1"></a>Nu mai puţină atenţie merită eroismul muncitorilor în spatele frontului. De o însemnătate cu adevărat imensă este, în această privinţă, faptul că din propria lor iniţiativă muncitorii organizează <i>subotnice comuniste</i>. Acesta nu e, desigur, decât un început, dar un început de o importanţă deosebit de mare. Este începutul unei revoluţii mai anevoioase, mai profunde, mai radicale şi mai hotărâtoare decât răsturnarea burgheziei, căci ea înseamnă victoria asupra propriei noastre rutine, asupra indisciplinei, asupra egoismului mic-burghez, asupra acestor deprinderi pe care blestematul capitalism le-a lăsat moştenire muncitorului şi ţăranului. Când <i>această</i> victorie va fi consolidată, atunci şi numai atunci va fi creată noua disciplină socială, disciplina socialistă; atunci şi numai atunci întoarcerea la capitalism va deveni imposibilă, şi comunismul va deveni într-adevăr de neînvins.</p>', '<table style="margin-left: auto; margin-right: auto;"><a id="p2"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p3"></a>Dictatura proletariatului — după cum am mai spus în repetate rânduri, între altele şi în cuvântarea rostită la 12 martie în şedinţa Sovietului din Petrograd — nu înseamnă numai violenţă exercitată împotriva exploatatorilor şi nici nu înseamnă în primul rând violenţă. Temelia economică a acestei violenţe revoluţionare, chezăşia viabilităţii şi a eficacităţii ei constă în aceea că proletariatul reprezintă şi înfăptuieşte un tip superior de organizare socială a muncii în comparaţie cu cel din capitalism. Aceasta este esenţialul. În aceasta rezidă izvorul forţei comunismului şi chezăşia inevitabilei sale victorii depline.</p>', '<table style="margin-left: auto; margin-right: auto;"><a id="p4"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p5"></a>Dictatura proletariatului, dacă e să traducem în cuvinte mai simple această expresie latinească, ştiinţifică, istorică-filozofică, înseamnă următoarele:</p>', '<p><a id="p6"></a>numai o anumită clasă, şi anume muncitorimea de la oraşe — şi în genere muncitorimea din fabrici şi uzine, din industrie —, este în stare să conducă întreaga masă a celor ce muncesc şi sunt exploataţi în lupta pentru răsturnarea puterii capitalului, în procesul răsturnării propriu-zise, în lupta pentru păstrarea şi consolidarea victoriei, în opera de făurire a orânduirii sociale noi, socialiste, în întreaga luptă pentru desfiinţarea definitivă a claselor. (În paranteză fie zis: deosebirea ştiinţifică dintre socialism şi comunism se rezumă la aceea că primul cuvânt înseamnă prima treaptă a societăţii noi care se naşte din capitalism, iar cel de-al doilea — treapta mai înaltă, ulterioară a acestei societăţi.)</p>', '<p><a id="p7"></a>Greşeala Internaţionalei galbene, „de la Berna“, constă în faptul că liderii ei recunosc doar în vorbe lupta de clasă şi rolul conducător al proletariatului, temându-se să ducă raţionamentul până la capăt, temându-se tocmai de acea concluzie inevitabilă care e deosebit de înspăimântătoare şi cu desăvârşire inacceptabilă pentru burghezie. Ei se tem să recunoască faptul că dictatura proletariatului este <i>tot</i> o perioadă de luptă de clasă, care — lupta de clasă — este inevitabilă atâta timp cât nu au fost desfiinţate clasele şi care îşi schimbă formele, căpătând, în prima perioadă de după răsturnarea domniei capitalului, un caracter deosebit de înverşunat şi cu totul specific. Cucerind puterea politică, proletariatul nu încetează lupta de clasă, ci o continuă până la desfiinţarea claselor, dar, bineînţeles, în alte condiţii, într-o altă formă, cu alte mijloace.</p>', '<p><a id="p8"></a>Ce înseamnă însă „desfiinţarea claselor“? Toţi cei care se intitulează socialişti recunosc acest scop final al socialismului, dar nu toţi îi aprofundează semnificaţia. Prin clase înţelegem mari grupuri de oameni care se deosebesc între ele după locul pe care-l ocupă într-un anumit sistem de producţie socială istoriceşte determinat, după raportul lor (de cele mai multe ori formulat şi consfinţit prin legi) faţă de mijloacele de producţie, după rolul lor în organizarea socială a muncii şi, deci, după modul de obţinere şi după mărimea acelei părţi din avuţia socială de care dispun ele. Clasele sunt grupuri de oameni dintre care un grup îşi poate însuşi munca altuia datorită locului diferit pe care îl ocupă într-un anumit sistem de economie socială.</p>', '<p><a id="p9"></a>Este clar că pentru desfiinţarea completă a claselor nu e de ajuns să fie răsturnaţi exploatatorii, moşierii şi capitaliştii, nu e de ajuns să fie desfiinţată proprietatea <i>lor</i>, ci mai trebuie desfiinţată, de asemenea, <i>orice</i> proprietate privată asupra mijloacelor de producţie, trebuie să fie lichidată atât deosebirea dintre oraş şi sat, cât şi deosebirea dintre oamenii muncii fizice şi cei ai muncii intelectuale. Acesta este un proces foarte îndelungat. Pentru a-l putea înfăptui, societatea trebuie să facă un uriaş pas înainte în dezvoltarea forţelor de producţie, să învingă împotrivirea numeroaselor rămăşiţe ale micii producţii (împotrivire adesea pasivă, foarte tenace şi foarte greu de înfrânt), să învingă enorma putere a obişnuinţei şi rutinei, legate de aceste rămăşiţe.</p>', '<p><a id="p10"></a>A considera că toţi „oamenii muncii“ sunt deopotrivă de apţi pentru această muncă înseamnă a debita vorbe goale sau a nutri iluzii de socialist antediluvian, pre-marxist. Căci această aptitudine nu e dată de la sine, ci se formează istoriceşte şi <i>numai</i> în condiţiile materiale ale marii producţii capitaliste. La începutul drumului care duce de la capitalism la socialism, <i>numai</i> proletariatul posedă această aptitudine. El este în stare să îndeplinească gigantica sarcină care apasă pe umerii lui, în primul rând, pentru că este clasa cea mai puternică şi cea mai înaintată a societăţilor civilizate, în al doilea rând, pentru că în ţările cele mai dezvoltate el reprezintă majoritatea populaţiei, iar în al treilea rând, pentru că în ţările capitaliste înapoiate, ca în Rusia, de pildă, majoritatea populaţiei e formată din semiproletari, adică din oameni care o parte a anului duc în mod constant un trai proletar, care în mod constant îşi câştigă o anumită parte din subzistenţa lor prestând muncă salariată în întreprinderi capitaliste.</p>', '<table style="margin-left: auto; margin-right: auto;"><a id="p11"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p12"></a>Pentru a putea învinge, pentru a putea făuri şi consolida socialismul, proletariatul trebuie să îndeplinească o dublă sarcină, sau o sarcină unică cu dublu aspect: în primul rând, să antreneze prin eroismul său fără preget întreaga masă muncitoare şi exploatată în lupta revoluţionară împotriva capitalului, s-o antreneze, s-o organizeze şi s-o conducă pentru a răsturna burghezia şi a sfărâma fără cruţare orice împotrivire din partea ei; iar în al doilea rând, să ducă după sine întreaga masă muncitoare şi exploatată, precum şi toate păturile mic-burgheze pe calea noii construcţii economice, pe calea creării unor noi relaţii sociale, a unei noi discipline a muncii, a unei noi organizări a muncii, care să unească ultimul cuvânt al ştiinţei şi al tehnicii capitaliste cu organizarea în masă a oamenilor muncii conştienţi, care făuresc marea producţie socialistă.</p>', '<p><a id="p13"></a>Această a doua sarcină este mai grea decât prima, pentru că în nici un caz nu poate fi îndeplinită prin eroismul unui asalt izolat, ci necesită un foarte îndelungat şi extrem de perseverent eroism în masă în munca <i>de fiecare zi</i>, eroismul cel mai greu dintre toate. Dar această sarcină este totodată mai esenţială decât prima, căci, în ultimă analiză, cel mai adânc izvor de forţă pentru victoriile asupra burgheziei şi unica chezăşie a trăiniciei şi permanenţei acestor victorii poate fi numai un mod de producţie socială nou, superior, înlocuirea producţiei capitaliste şi mic-burgheze prin marea producţie socialistă.</p>', '<table style="width: 50%; margin-left: auto; margin-right: auto;"><a id="p14"></a>\n<tbody>\n<tr>\n<td><hr/>\n</td>\n</tr>\n</tbody>\n</table>', '<p><a id="p15"></a>Marea însemnătate istorică a „subotnicelor comuniste“ se datoreşte tocmai faptului că în ele îşi găseşte expresia iniţiativa conştientă şi voluntară a muncitorilor în dezvoltarea productivităţii muncii, în trecerea la o nouă disciplină a muncii, în crearea condiţiilor socialiste în economie şi în viaţă.</p>', '<p><a id="p16"></a>J. Jacoby, unul dintre puţinii, sau, mai bine zis, unul dintre rarisimii democraţi burghezi din Germania care, după învăţămintele anilor 1870—1871, n-au trecut în tabăra şovinismului şi nici în cea a naţional-liberalismului, ci în tabăra socialismului, a spus că înfiinţarea unei singure asociaţii muncitoreşti are o însemnătate istorică mai mare decât bătălia de la Sadova. Şi pe bună dreptate. Bătălia de la Sadova a decis care dintre cele două monarhii burgheze, monarhia austriacă sau cea prusacă, va avea supremaţia în opera de creare a statului naţional capitalist german. Înfiinţarea unei asociaţii muncitoreşti era un mic pas înainte spre victoria mondială a proletariatului asupra burgheziei. Aşa şi noi putem spune că primul subotnic comunist, organizat la Moscova în ziua de 10 mai 1919 de către muncitorii liniei ferate Moscova—Kazan, are o însemnătate istorică mai mare decât oricare dintre victoriile repurtate de Hindenburg sau de Foch şi de englezi în războiul imperialist din 1914—1918. Victoriile imperialiştilor înseamnă măcelărirea a milioane de muncitori pentru profiturile miliardarilor anglo-americani şi francezi; ele denotă brutalitatea capitalismului ghiftuit, care piere putrezind de viu. Subotnicul comunist al muncitorilor de la linia ferată Moscova—Kazan este una dintre celulele societăţii noi, socialiste, care aduce tuturor popoarelor lumii eliberarea de sub jugul capitalului, izbăvirea de războaie.</p>', '<p><a id="p17"></a>Domnii burghezi şi acoliţii lor, inclusiv menşevicii şi eserii, care s-au deprins să se considere reprezentanţi ai „opiniei publice“, iau, fireşte, în zeflemea aceste speranţe ale comuniştilor, numindu-le „baobab într-un ghiveci de rezedă“, fac haz de numărul infim al subotnicelor în comparaţie cu numeroasele cazuri de fraudă, de trândăvie, de scădere a productivităţii muncii, de irosire a materiilor prime şi a produselor etc. Noi vom răspunde acestor domni: dacă intelectualitatea burgheză şi-ar pune cunoştinţele în slujba poporului muncitor, iar nu a capitaliştilor ruşi şi străini pentru restaurarea puterii acestora, revoluţia s-ar desfăşura mai rapid şi mai paşnic. Dar asta e o utopie, căci problema se decide prin luptă de clasă, iar majoritatea intelectualităţii trage spre burghezie. Nu cu ajutorul intelectualităţii, ci în pofida faptului că (cel puţin în majoritatea cazurilor) ea ne pune beţe-n roate, proletariatul va învinge, înlăturând pe intelectualii incorigibil burghezi, transformând, reeducând şi subordonându-şi pe cei şovăitori, câştigând treptat de partea sa o parte din ce în ce mai mare dintre ei. Jubilarea în faţa greutăţilor şi insucceselor revoluţiei, semănarea de panică, propagarea revenirii la trecut — toate acestea sunt armele şi metodele luptei de clasă a intelectualităţii burgheze. Proletariatul nu se va lăsa înşelat de ele.</p>', '<p><a id="p18"></a>Dar dacă privim lucrurile în fond, s-a întâmplat oare vreodată în istorie ca un mod de producţie nou să fi prins rădăcină dintr-o dată, fără a trece printr-un lung şir de insuccese, greşeli şi răbufniri ale trecutului? La o jumătate de secol după desfiinţarea iobăgiei, satul rus mai păstra numeroase rămăşiţe feudale. La o jumătate de secol după desfiinţarea sclaviei negrilor în America, aceştia mai aveau încă pretutindeni o situaţie de oameni pe jumătate sclavi. Intelectualii burghezi, inclusiv menşevicii şi eserii, îşi rămân fideli lor înşişi când stau în slujba capitalului şi continuă să uzeze de o argumentare pe de-a-ntregul falsă: înainte de revoluţia proletară ei ne acuzau de utopism, iar după revoluţie ne pretind să ştergem cât ai bate din palme urmele trecutului!</p>', '<p><a id="p19"></a>Noi însă nu suntem utopişti şi cunoaştem adevărata valoare a „argumentelor“ burgheze; ştim de asemenea că, un anumit timp după revoluţie, rămăşiţele vechiului în moravuri vor precumpăni inevitabil asupra mlădiţelor noului. Aşa se întâmplă întotdeauna atât în natură cât şi în viaţa socială; când noul este abia născut, vechiul întotdeauna rămâne câtva timp mai puternic decât el. Zeflemelile pe tema slăbiciunii mlădiţelor noului, ieftinul scepticism de intelectual etc. etc., — toate acestea sunt în fond metode ale luptei de clasă a burgheziei împotriva proletariatului şi înseamnă apărarea capitalismului împotriva socialismului. Noi trebuie să studiem minuţios mlădiţele noului, să le acordăm maximum de atenţie, să le stimulăm pe toate căile creşterea, „să îngrijim“ aceste slabe mlădiţe. Este inevitabil ca unele dintre ele să piară. Nu se poate afirma cu certitudine că tocmai „subotnicele comuniste“ vor juca un rol deosebit de important. Dar nu asta contează. Important e să sprijinim absolut toate mlădiţele noului, din care viaţa va selecţiona pe cele mai viabile. Dacă, spre a ajuta oamenilor să învingă sifilisul, un savant japonez a avut răbdarea să încerce 605 preparate până ce a reuşit să găsească pe al 606-lea, care satisface anumite cerinţe, — este de netăgăduit că cei care vor să rezolve o sarcină mult mai grea, care vor să învingă capitalismul, trebuie să dea dovadă de tenacitatea necesară pentru a încerca sute şi mii de noi metode, procedee şi mijloace de luptă, spre a putea elabora pe cele mai potrivite dintre ele.</p>', '<p><a id="p20"></a>Importanţa „subotnicelor comuniste“ rezidă în faptul că ele au fost iniţiate nu de muncitori care se bucură de condiţii excepţional de bune, ci de muncitori cu calificare diferită, inclusiv muncitori fără nici o calificare, salahori, care trăiesc în condiţii <i>obişnuite</i>, adică în condiţii dintre <i>cele mai grele</i>. Cu toţii cunoaştem foarte bine cauza principală a scăderii productivităţii muncii, fenomen care se observă nu numai în Rusia, ci în lumea întreagă: ruina şi mizeria, întărâtarea şi oboseala provocate de războiul imperialist, bolile şi subalimentarea. Ca importanţă, aceasta din urmă ocupă primul loc. Foametea — iată cauza. Dar pentru a înlătura foametea e nevoie de ridicarea productivităţii muncii atât în agricultură cât şi în transporturi şi în industrie. Rezultă, aşadar, un cerc vicios: pentru a ridica productivitatea muncii trebuie să scăpăm de foamete, iar pentru a scăpa de foamete trebuie să ridicăm productivitatea muncii.</p>', '<p><a id="p21"></a>Se ştie că asemenea contradicţii se rezolvă în practică prin ruperea acestui cerc vicios, printr-o schimbare radicală în starea de spirit a maselor, prin iniţiativa eroică a unor grupuri, care, în cadrul acestei schimbări, are adesea rolul decisiv. Salahorii şi feroviarii din Moscova (ne referim, bineînţeles, la majoritate, iar nu la mănunchiul de speculanţi, birocraţi şi alţi albgardişti de aceeaşi teapă) sunt oameni ai muncii care trăiesc în condiţii extrem de grele. Subalimentarea este permanentă, iar acum, înainte de noua recoltă, în condiţiile înrăutăţirii generale a situaţiei alimentare, în ţară bântuie o adevărată foamete. Ei bine, aceşti muncitori flămânzi, înconjuraţi de perfida agitaţie contrarevoluţionară a burgheziei, a menşevicilor şi eserilor, organizează „subotnice comuniste“, lucrează ore suplimentare <i>fără nici o plată</i> şi obţin <i>o sporire enormă a productivităţii muncii</i>, cu toate că sunt obosiţi, istoviţi de suferinţă, sleiţi din pricina sulbalimentării. Nu este oare acesta un eroism măreţ? Nu este oare acesta începutul unei cotituri care are o însemnătate istorică universală?</p>', '<p><a id="p22"></a>Productivitatea muncii este, în ultimă analiză, factorul cel mai important, cel mai de seamă al victoriei noii orânduiri sociale. Capitalismul a creat o productivitate a muncii pe care n-a cunoscut-o feudalismul. Capitalismul poate fi şi va fi definitiv învins prin aceea că socialismul creează o nouă şi mult mai înaltă productivitate a muncii. Este o operă extrem de anevoioasă şi foarte îndelungată, dar <i>ea a fost începută</i>, şi aceasta este esenţialul. Dacă în Moscova înfometată, în vara anului 1919, muncitori flămânzi, care au îndurat cei patru ani de crâncen război imperialist şi apoi un an şi jumătate de şi mai crâncen război civil, au putut să înceapă această opera măreaţă, atunci care va fi ritmul de dezvoltare după ce vom fi învins în războiul civil şi vom fi cucerit pacea?</p>', '<p><a id="p23"></a>În comparaţie cu capitalismul, comunismul înseamnă o mai înaltă productivitate a muncii prestate de muncitori liberi, conştienţi, uniţi, care folosesc o tehnică înaintată. Subotnicele comuniste sunt extrem de preţioase ca început <i>efectiv al comunismului</i>, dar fenomenele de acest gen sunt extrem de rare, căci noi ne aflăm pe treapta pe care „se fac abia <i>primii paşi</i> pe calea trecerii de la capitalism la comunism“ (cum foarte just se spune în programul partidului nostru).</p>', '<p><a id="p24"></a>Comunismul începe acolo unde <i>muncitorii de rând</i>, biruind greutăţile muncii, manifestă o grijă neprecupeţită pentru ridicarea productivităţii muncii, pentru păstrarea <i>fiecărui pud de grâu</i>, <i>de cărbune</i>, <i>de fier</i> sau de alte produse, care nu le revin lor personal şi nici fiinţelor ce le sunt „apropiate“, ci unor fiinţe „îndepărtate“, adică întregii societăţi, zecilor şi sutelor de milioane de oameni uniţi la început în cadrul unui singur stat socialist, iar apoi în cadrul unei Uniuni de Republici sovietice.</p>', '<p><a id="p25"></a>În lucrarea sa „Capitalul“, Karl Marx persiflează grandilocvenţa marii carte burghezo-democratice a libertăţilor şi drepturilor omului, toată frazeologia bombastică pe tema libertăţii, egalităţii şi fraternităţii în general, cu care se îmbată micii burghezi şi filistinii tuturor ţărilor, inclusiv mârşavii eroi de astăzi ai mârşavei Internaţionale de la Berna. Acestor pompoase declaraţii de drepturi Marx le opune felul simplu, modest, practic şi concret în care proletariatul pune problema: reducerea prin lege a zilei de muncă, — iată un model tipic al acestui fel de a pune problema. Toată justeţea şi profunzimea observaţiei lui Marx ne apar cu atât mai clare şi mai evidente cu cât mai larg se desfăşoară conţinutul revoluţiei proletare. „Formulele“ adevăratului comunism se deosebesc de frazeologia pompoasă, meşteşugită şi festivă a celor de teapa lui Kautsky, a menşevicilor şi eserilor în cârdăşie cu preaiubiţii lor „confraţi“ de la Berna tocmai prin faptul că ele reduc totul la <i>condiţiile de muncă</i>. Mai puţină trăncăneală despre „democraţia muncii“, despre „libertate, egalitate, fraternitate“, despre „suveranitatea poporului“ etc.; în aceste fraze grandilocvente, muncitorul şi ţăranul conştient din zilele noastre vor descoperi uşor şarlatania intelectualului burghez, aşa cum un om cu experienţă de viaţă, văzând mutra „pomădată“ şi înfăţişarea sclivisită a unui „domn bine“, va stabili îndată şi fără greş: „Desigur că e un pungaş“.</p>', '<p><a id="p26"></a>Mai puţine fraze pompoase, mai multă treabă simplă, <i>de fiecare zi</i>, mai multă grijă pentru pudul de grâu şi pentru pudul de cărbune! Mai multă grijă ca acest pud de grâu şi acest pud de cărbune, atât de necesare muncitorului flămând şi ţăranului zdrenţăros şi dezbrăcat, să fie procurate <i>nu prin tranzacţii de tarabă</i>, nu în maniera capitalistă, ci prin munca conştientă, liberă, eroică şi neprecupeţită a muncitorilor de rând, de felul salahorilor şi feroviarilor de la linia ferată Moscova—Kazan.</p>', '<p><a id="p27"></a>Trebuie să recunoaştem cu toţii că rămăşiţele manierei bombastice în care intelectualul burghez tratează problemele revoluţiei se fac simţite pretutindeni, la fiecare pas, chiar şi în rândurile noastre. Presa noastră, de pildă, acordă prea puţină atenţie luptei împotriva acestor putrede rămăşiţe ale putredului trecut burghezo-democratic, acordă prea puţin sprijin mlădiţelor simple, modeste, dar vii, ale adevăratului comunism.</p>', '<p><a id="p28"></a>Să luăm situaţia femeii. Nici un partid democratic din lume, în nici una dintre republicile burgheze cele mai înaintate, n-a făcut în această privinţă, în decurs de decenii, nici a suta parte din ceea ce am făcut noi chiar în primul an de existenţă a Puterii sovietice. Noi n-am lăsat literalmente piatră pe piatră din mârşavele legi care proclamă inegalitatea în drepturi a femeii, îngrădesc divorţul, statornicesc odioasele formalităţi care-l însoţesc, nerecunoaşterea copiilor nelegitimi, interzic căutarea paternităţii etc., — legi din care, spre ruşinea burgheziei şi a capitalismului, s-au păstrat numeroase rămăşiţe în toate ţările civilizate. Avem tot dreptul să ne mândrim cu ceea ce am făcut în acest domeniu. Dar cu cât <i>mai temeinic</i> am curăţit noi terenul de balastul legilor şi instituţiilor vechi, burgheze, cu atât mai clar a devenit pentru noi faptul că aceasta este numai o curăţire a terenului pentru construcţie, iar nu construcţia însăşi.</p>', '<p><a id="p29"></a>Cu toate legile care o eliberează, femeia continuă să rămână o <i>sclavă casnică</i>, căci o apasă, o înăbuşă, o îndobitoceşte şi o înjoseşte mărunta gospodărie <i>casnică</i>, care o leagă de bucătărie şi de camera copiilor, irosindu-i munca într-o activitate stupid de neproductivă, măruntă, enervantă, îndobitocitoare şi abrutizantă. Adevărata <i>eliberare a femeii</i>, adevăratul comunism va începe numai acolo şi numai atunci, unde şi când va începe (sub conducerea proletariatului aflat la cârma statului) lupta de masă împotriva acestei mărunte gospodării casnice, sau, mai bine zis, <i>reconstrucţia în masă</i> a acestei gospodării şi transformarea ei în mare gospodărie socialistă.</p>', '<p><a id="p30"></a>Acordăm noi în practică suficientă atenţie acestei probleme, care este teoreticeşte incontestabilă pentru orice comunist? Desigur că nu. Ne îngrijim noi îndeajuns de mlădiţele comunismului deja existente în acest domeniu? Nu, şi iarăşi nu. Cantinele, creşele, grădiniţele de copii — iată exemple de asemenea mlădiţe, iată acele mijloace simple, cotidiene, care nu au în ele nimic pompos, grandilocvent şi festiv, dar care sunt de natură să <i>elibereze efectiv femeia</i>, să micşoreze şi să desfiinţeze efectiv inegalitatea dintre ea şi bărbat în ceea ce priveşte rolul ei în producţia socială şi în viaţa socială. Mijloacele acestea nu sunt noi; ele (ca şi, în genere, toate premisele materiale ale socialismului) au fost create de marele capitalism, dar în condiţiile acestuia ele erau, în primul rând, extrem de rare, iar în al doilea rând — şi asta e deosebit de important — erau fie întreprinderi <i>negustoreşti</i>, cu toate odioasele lor aspecte de speculă, jecmăneală, înşelăciune şi falsificare, fie „exhibiţii ale filantropiei burgheze“, pe care cei mai buni dintre muncitori o urau şi o dispreţuiau pe bună dreptate.</p>', '<p><a id="p31"></a>Este cert că avem azi mult mai multe instituţii din acestea şi că ele <i>încep</i> să-şi schimbe caracterul. Este cert că printre muncitoare şi ţărance există mult mai multe <i>talente organizatorice</i> decât cunoaştem noi, femei care se pricep să pună pe roate o treabă practică, cu participarea unui mare număr de colaboratori şi a unui număr şi mai mare de consumatori, fără acel prisos de fraze, de sterilă agitaţie, ciorovăială şi palavrageală despre planuri, sisteme etc. de care „suferă“ în permanenţă mult prea încrezuta „intelectualitate“ sau „comuniştii“ făcuţi în pripă. Dar noi <i>nu îngrijim</i> cum se cuvine aceste mlădiţe ale noului.</p>', '<p><a id="p32"></a>Priviţi burghezia. Cât de bine se pricepe ea să facă reclamă instituţiilor de care are <i>ea</i> nevoie! Priviţi cum întreprinderile „model“, din punctul de vedere al capitaliştilor, sunt zgomotos elogiate în milioanele de exemplare ale ziarelor lor, cum instituţiile burgheze „model“ sunt transformate în obiect de mândrie naţională! Presa noastră însă nu se preocupă de loc sau nu se preocupă decât în mică măsură să descrie cele mai bune cantine şi creşe, să obţină prin insistenţe zilnice transformarea unora dintre ele în instituţii model, să le popularizeze, să explice amănunţit ce economie de muncă omenească, ce înlesniri pentru consumatori, ce economie de produse, ce eliberare a femeii de sub jugul gospodăriei, ce îmbunătăţire a condiţiilor sanitare se obţin printr-o <i>muncă comunistă exemplară</i> şi se pot obţine şi extinde asupra întregii societăţi, asupra tuturor celor ce muncesc.</p>', '<p><a id="p33"></a>Producţie exemplară, subotnice comuniste exemplare, grijă şi conştiinciozitate exemplară în producerea şi distribuirea fiecărui pud de grâu, cantine-model, curăţenie exemplară în cutare bloc muncitoresc, în cutare cvartal de locuinţe — toate acestea trebuie să constituie, într-o măsură de zece ori mai mare decât acum, obiectul atenţiei şi grijii presei noastre, a <i>fiecărei</i> organizaţii muncitoreşti şi ţărăneşti. Toate acestea sunt mlădiţe ale comunismului, şi îngrijirea lor constituie datoria noastră comună şi de căpetenie. Oricât de grea ar fi situaţia noastră în domeniul aprovizionării şi al producţiei, totuşi, după 18 luni de putere bolşevică, progresele realizate <i>pe toată linia</i> sunt evidente: colectările de cereale s-au ridicat de la 30.000.000 de puduri (în perioada 1 august 1917—1 august 1918) la 100.000.000 de puduri (în perioada 1 august 1918—1 mai 1919); suprafaţa cultivată cu legume a crescut, la cereale suprafaţa rămasă neînsămânţată e mai mică anul acesta, transportul feroviar a început să se îmbunătăţească în pofida tuturor enormelor greutăţi de aprovizionare cu combustibil etc. Pe acest fond general şi cu sprijinul puterii de stat proletare, mlădiţele comunismului nu se vor ofili, ci se vor dezvolta şi transforma în comunism deplin.</p>', '<table style="margin-left: auto; margin-right: auto;"><a id="p34"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p35"></a>În această privinţă „subotnicele comuniste“ constituie o excepţie deosebit de valoroasă, pentru că aici salahorii şi feroviarii de la calea ferată Moscova—Kazan au arătat <i>mai întâi prin fapte</i> că sunt în stare să muncească în spirit <i>comunist</i>, şi abia după aceea au dat iniţiativei lor denumirea de „subotnice comuniste“. Trebuie să tindem şi să obţinem ca şi pe viitor să fie la fel, ca toţi cei care dau întreprinderii, instituţiei sau operei lor denumirea de comună <i>fără a fi dovedit</i> — prin muncă grea şi prin <i>succesul</i> practic <i>al unei munci îndelungate</i>, printr-o organizare exemplară şi cu adevărat comunistă — că au dreptul la această denumire să fie fără milă făcuţi de râs şi înfieraţi ca şarlatani sau flecari.</p>', '<p><a id="p36"></a>Marea iniţiativă a „subotnicelor comuniste“ trebuie să fie folosită şi în altă privinţă, şi anume pentru <i>curăţirea</i> rândurilor partidului. În prima perioadă de după revoluţie, când masa oamenilor „leali“ şi cu mentalitate filistină aveau o atitudine extrem de rezervată, când întreaga intelectualitate burgheză, inclusiv, bineînţeles, menşevicii şi eserii, sabotau pe capete, aducând astfel servicii burgheziei, în această perioadă era cu desăvârşire inevitabil ca în partidul aflat la cârma ţării să se strecoare aventurieri şi alte elemente arhidăunătoare. Aşa a fost şi aşa va fi în orice revoluţie. Esenţialul este ca partidul aflat la cârma ţării şi care se sprijină pe o clasă înaintată, sănătoasă şi puternică să ştie să-şi cureţe rândurile.</p>', '<p><a id="p37"></a>În această direcţie am început să lucrăm de multă vreme. Acţiunea începută trebuie continuată cu perseverenţă şi tenacitate. Mobilizarea pe front a comuniştilor ne-a fost de folos: laşii şi nemernicii s-au cărat din partid. Călătorie sprâncenată! <i>O asemenea</i> reducere a numărului membrilor de partid înseamnă o <i>enormă creştere</i> a tăriei şi ponderii lui. Trebuie să continuăm acţiunea de curăţire, folosind totodată iniţiativa „subotnicelor comuniste“: primirea în partid să se facă după un „termen de încercare“, de „verificare“, să zicem, de şase luni de „muncă în spirit revoluţionar“. O verificare similară trebuie să cerem <i>tuturor</i> celor care au intrat în partid după 25 octombrie 1917 şi care nu şi-au dovedit, prin activităţi sau merite deosebite, devotamentul şi fidelitatea faţă de partid, capacitatea de a fi comunişti.</p>', '<p><a id="p38"></a>Curăţirea rândurilor partidului, îmbinată cu <i>sporirea necontenită</i> a exigenţei lui în ceea ce priveşte desfăşurarea unei activităţi cu adevărat comuniste, va îmbunătăţi <i>aparatul</i> puterii de stat şi va grăbi enorm <i>trecerea definitivă</i> a ţăranilor de partea proletariatului revoluţionar.</p>', '<p><a id="p39"></a>Între altele, „subotnicele comuniste“ au aruncat o lumină neobişnuit de vie asupra caracterului de clasă al aparatului de stat în condiţiile dictaturii proletariatului. Comitetul Central al partidului scrie o scrisoare cu privire la „munca în spirit revoluţionar“. <a href="javascript:void(0);" id="n233">[233]</a> Ideea a fost sugerată de Comitetul Central al unui partid cu 100.000—200.000 de membri (presupun că atâţia vor rămâne după o curăţire serioasă, căci acum sunt mai mulţi).</p>', '<p><a id="p40"></a>Această idee a fost îmbrăţişată de muncitorii organizaţi în sindicate. La noi, în Rusia şi în Ucraina, sindicatele numără circa 4.000.000 de membri. În covârşitoarea lor majoritate, aceştia sunt partizani ai puterii de stat proletare, ai dictaturii proletariatului. 200.000 şi 4.000.000 — iată raportul dintre aceste două „roţi dinţate“, dacă ne este îngăduit să ne exprimăm astfel. Urmează apoi <i>zecile de milioane</i> de ţărani, care se împart în trei grupuri principale: semiproletarii, sau sărăcimea, care formează grupul cel mai numeros şi cel mai apropiat de proletariat; apoi ţărănimea mijlocaşă; în sfârşit, chiaburii, sau burghezia sătească, care formează un grup foarte restrâns.</p>', '<p><a id="p41"></a>Atâta timp cât are posibilitatea de a-şi vinde pe piaţă grânele şi de a specula foametea, ţăranul rămâne (şi acest lucru e inevitabil în decursul unei anumite perioade de timp sub dictatura proletariatului) pe jumătate om al muncii, pe jumătate speculant. Ca speculant, el ne e ostil nouă, statului proletar şi înclină să se înţeleagă cu burghezia şi cu slugile ei credincioase, inclusiv cele de teapa menşevicului Şer sau a eserului B. Cernenkov, care sunt pentru libertatea comerţului cu grâne. Dar ca <i>om al muncii</i>, ţăranul e prietenul statului proletar, aliatul cel mai de nădejde al muncitorului în lupta împotriva moşierului şi a capitalistului. Ca om al muncii, ţăranul, în marea sa masă de multe milioane, sprijină acea „maşină“ de stat în fruntea căreia se află o sută-două sute de mii de oameni ai avangărzii proletare comuniste şi care e alcătuită din milioane de proletari organizaţi.</p>', '<table style="margin-left: auto; margin-right: auto;"><a id="p42"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '4.07text',
'title': '',
'info': 'Marea iniţiativă (1919)',
},
{'year': '1919',
'image': 'lenin3',
'content': ['<p><a id="p0"></a>Spre a putea fi tratată în cadrul unei broşuri, problema trebuie împărţită în <b>4</b> secţiuni mari:</p>', '<p><a id="p1"></a><i>A))</i> Dictatura proletariatului ca forme noi ale luptei de clasă a proletariatului (cu alte cuvinte: ca stadiu nou al luptei de clasă, cu sarcini noi).</p>', '<p><a id="p2"></a><i>B))</i> Dictatura proletariatului ca distrugere a democraţiei burgheze şi crearea democraţiei proletare.</p>', '<p><a id="p3"></a><i>C))</i> Dictatura proletariatului şi particularităţile imperialismului (sau ale stadiului imperialist al capitalismului).</p>', '<p><a id="p4"></a><i>D))</i> Dictatura proletariatului şi Puterea Sovietelor.</p>', '<p><a id="p5"></a>Plan pentru elaborarea temei pe aceste 4 secţiuni:</p>', '<p>\xa0</p>', '<p class="mid" style="text-align: center;"><a id="p6"></a>I (A) Dictatura proletariatului ca forme noi ale luptei de clasă a proletariatului</p>', '<ol><a id="p7"></a>\n<li>\n<p class="noind" style="margin-left: 0%; margin-right: 0%;">Principala sursă a neînţelegerii dictaturii proletariatului de către „socialişti“ este faptul că ei nu duc până la capăt ideea luptei de clasă (cf. Marx 1852). <a href="javascript:void(0);" id="n234">[234]</a></p>\n<p style="margin-left: 0%; margin-right: 0%;">Dictatura proletariatului este <span class="spt"><i>continuarea</i></span> în forme <span class="spt"><i>noi</i></span> a luptei de clasă a proletariatului. Acesta este miezul chestiunii, pe care ei însă nu-l înţeleg.</p>\n<p style="margin-left: 0%; margin-right: 0%;">Numai proletariatul, ca clasă <span class="spt"><i>aparte</i></span>, continuă să-şi ducă lupta de clasă.</p>\n</li>\n<li><p class="noind" style="margin-left: 0%; margin-right: 0%;">Statul nu este decât un <span class="spt"><i>instrument</i></span> al proletariatului în lupta sa de clasă. O <i>bâtă</i> de un fel deosebit, rien de plus [nimic altceva]!</p>\n<p style="margin-left: 0%; margin-right: 0%;">Vechile prejudecăţi cu privire la stat (cf. „Statul şi revoluţia“). Noi forme de stat = tema secţiunii <i>B;</i> aici numai <i>introducere</i>.</p>\n</li>\n<li><p class="noind" style="margin-left: 0%; margin-right: 0%;">Formele luptei de clasă a proletariatului, în timpul dictaturii lui, nu pot fi cele dinainte. <span class="spt"><i>Cinci</i></span> sarcini (principale) noi şi, respectiv, forme noi:</p>\n</li>\n<li><p class="noind" style="margin-left: 0%; margin-right: 0%;">((1)). <span class="spt"><i>Reprimarea împotrivirii exploatatorilor</i></span>. Acest lucru, ca sarcină a <span class="spt"><i>epocii</i></span> (şi conţinut al ei), îl uită cu desăvârşire oportuniştii şi „socialiştii“.</p>\n<table cellspacing="7" style="margin-left: auto; margin-right: auto;">\n<tbody>\n<tr>\n<td style="width: 45%;">\n<p class="noind" style="margin-left: 0%; margin-right: 0%; text-align: center;">De aici:</p>\n<p style="margin-left: 0%; margin-right: 0%;">(αα) caracterul deosebit (extrem) de înverşunat al luptei de clasă</p>\n<p style="margin-left: 0%; margin-right: 0%;">(ββ) noi forme de împotrivire, corespunzătoare capitalismului şi celui mai înalt stadiu al său (comploturi + sabotaj + atragerea micii burghezii etc. etc.)</p>\n<p style="margin-left: 0%; margin-right: 0%;">şi în special</p>\n</td>\n<td style="width: 10%;">\xa0</td>\n<td style="width: 45%;">\n<p style="margin-left: 0%; margin-right: 0%;">Împotrivirea exploatatorilor începe <span class="spt"><i>înainte</i></span> de răsturnarea lor şi <span class="spt"><i>se ascute</i></span> apoi pe <span class="spt"><i>două</i></span> linii. Luptă până la <span class="spt"><i>capăt</i></span> sau „trăncăneală pe această temă“ (K. Kautsky, mica burghezie, „socialiştii“).</p>\n</td>\n</tr>\n</tbody>\n</table>\n</li>\n<li><p class="noind" style="margin-left: 0%; margin-right: 0%;">((2)) (γγ) <span class="spt"><i>Război civil</i></span>.</p>\n<p style="margin-left: 0%; margin-right: 0%;">Revoluţie în general şi război civil (1649. 1793.)</p>\n<table cellspacing="7" style="margin-left: auto; margin-right: auto;">\n<tbody>\n<tr>\n<td style="width: 50%;">\n<p style="margin-left: 0%; margin-right: 0%;">cf. <span class="spt"><i>K. Kautsky</i></span> 1902 în „Revoluţia socială“.</p>\n</td>\n<td style="width: 10%;">\xa0</td>\n<td colspan="2" style="width: 50%;">\n<p style="margin-left: 0%; margin-right: 0%;">Război civil şi „nimicirea“ partidului (K. Kautsky).</p>\n</td>\n</tr>\n<tr>\n<td style="width: 50%;">\n<p style="margin-left: 0%; margin-right: 0%;">Războiul civil în epoca legăturilor internaţionale ale capitalismului.</p>\n</td>\n<td style="width: 10%;">\xa0</td>\n<td colspan="2" style="width: 50%;">\n<p style="margin-left: 0%; margin-right: 0%;">Teroare şi război civil.</p>\n</td>\n</tr>\n<tr>\n<td style="width: 50%;">\n<p style="margin-left: 0%; margin-right: 0%;">Transformarea războiului imperialist în război civil. (Ignoranţa şi mârşava laşitate a „socialiştilor“.)</p>\n</td>\n<td style="width: 10%;">\xa0</td>\n<td class="special"></td>\n<td>\n<p style="margin-left: 0%; margin-right: 0%;">α) <b>Rusia</b>, <i>Ungaria</i>, <span class="spt"><i>Finlanda</i></span>, <i><b>Germania</b></i>.</p>\n<p style="margin-left: 0%; margin-right: 0%;">β) Elveţia şi America.</p>\n</td>\n</tr>\n<tr>\n<td style="width: 50%;">\n<p style="margin-left: 0%; margin-right: 0%;">cf. Marx 1870: va face ca proletariatul să înveţe mânuirea armelor. <span class="spt"><i>Epoca</i></span> 1871—1914 şi <span class="spt"><i>epoca</i></span> războaielor civile.</p>\n</td>\n<td style="width: 10%;">\xa0</td>\n<td colspan="2" style="width: 50%;">\n<p style="margin-left: 0%; margin-right: 0%;">+ Inevitabilitatea îmbinării războiului civil cu războaie revoluţionare (cf. Programul P.C. din Rusia).</p>\n</td>\n</tr>\n</tbody>\n</table>\n</li>\n<li><p class="noind" style="margin-left: 0%; margin-right: 0%;">((3)) <span class="spt"><i>„Neutralizarea“ micii burghezii, în special a ţărănimii</i></span>.</p>\n<table cellspacing="7" style="margin-left: auto; margin-right: auto;">\n<tbody>\n<tr>\n<td style="width: 45%;"><p style="margin-left: 0%; margin-right: 0%;">Manifestul comunist (e reacţionară şi revoluţionară „în măsura în care“).</p>\n</td>\n<td style="width: 10%;"></td>\n<td style="width: 45%;"><p style="margin-left: 0%; margin-right: 0%;">„Clasă dominantă“. Dominaţia exclude „libertatea şi egalitatea“.</p>\n</td>\n</tr>\n<tr>\n<td style="width: 45%;"><p style="margin-left: 0%; margin-right: 0%;"><span class="spt"><i>K. Kautsky</i></span> în „Agrarfrage“ neutralizarea — aceeaşi idee verballhornt [înrăutăţită sub pretextul unei îmbunătăţiri].</p>\n</td>\n<td style="width: 10%;"></td>\n<td style="width: 45%;"><p style="margin-left: 0%; margin-right: 0%;">„A duce“, „a conduce“, „a antrena după sine“, conţinutul de clasă al acestor noţiuni.</p>\n</td>\n</tr>\n<tr>\n<td style="width: 45%;"><p style="margin-left: 0%; margin-right: 0%;">„Neutralizarea“ în practică</p>\n<table style="width: 95%; float: right;">\n<tbody>\n<tr>\n<td style="background-color:#000000; width: 1px;"></td>\n<td><p class="noind" style="margin-left: 0%; margin-right: 0%;">curmarea prin violenţă (Engels 1895)<br/>exemplu<br/>metode de convingere etc.</p>\n</td>\n</tr>\n</tbody>\n</table>\n</td>\n<td style="width: 10%;"></td>\n<td style="width: 45%;"><table style="width: 100%;">\n<tbody>\n<tr>\n<td style="text-align: center; vertical-align: middle;"><p class="noind" style="margin-left: 0%; margin-right: 0%;">NB</p>\n</td>\n<td style="background-color:#000000; width: 1px;"></td>\n<td><p class="noind" style="margin-left: 0%; margin-right: 0%;">Ţăran şi muncitor. Ţăranul ca om al muncii şi ţăranul ca exploatator (speculant, proprietar). „În măsura în care“. Oscilări în cursul luptei. <span class="spt"><i>Experienţa</i></span> luptei.</p>\n</td>\n</tr>\n</tbody>\n</table>\n</td>\n</tr>\n<tr>\n<td style="width: 45%;"><p class="noind" style="margin-left: 0%; margin-right: 0%;">atragere + curmare, „în măsura în care“.</p>\n</td>\n<td style="width: 10%;"></td>\n<td style="width: 45%;"><p style="margin-left: 0%; margin-right: 0%;">„O singură masă reacţionară“: Engels în 1875 se referă la <span class="spt"><i>Comună</i></span>. <a href="javascript:void(0);" id="n235">[235]</a></p>\n</td>\n</tr>\n</tbody>\n</table>\n</li>\n<li><p class="noind" style="margin-left: 0%; margin-right: 0%;">((4)). <span class="spt"><i>„Folosirea“ burgheziei</i></span>.</p>\n<p style="margin-left: 0%; margin-right: 0%;">„Specialiştii“. Nu numai reprimarea împotrivirii, nu numai „neutralizare“, ci să-i şi punem la treabă, să-i silim să slujească proletariatul.</p>\n<p style="margin-left: 0%; margin-right: 0%;">Cf. Programul P.C. din Rusia. „Specialiştii militari“.</p>\n</li>\n<li><p class="noind" style="margin-left: 0%; margin-right: 0%;">((5)). <span class="spt"><i>Făurirea unei discipline noi</i></span>.</p>\n<p style="margin-left: 0%; margin-right: 0%;">(α) Dictatura proletariatului şi sindicatele.</p>\n<p style="margin-left: 0%; margin-right: 0%;">(β) Premii şi retribuirea în acord.</p>\n<p style="margin-left: 0%; margin-right: 0%;">(γ) Curăţirea rândurilor partidului şi importanţa ei.</p>\n<p style="margin-left: 0%; margin-right: 0%;">(δ) „Subotnicele comuniste“.</p>\n</li>\n</ol>', '<table style="margin-left: auto; margin-right: auto;"><a id="p8"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '4.08.01text',
'title': '',
'info': 'Despre dictatura proletariatului (1919)',
},
{'year': '1919',
'image': 'lenin3',
'content': ['<p><a id="p0"></a>Cu prilejul celei de-a doua aniversări a Puterii sovietice îmi propusesem să scriu o mică broşură pe tema indicată în titlul de mai sus. Dar, prins de iureşul muncii zilnice, nu am reuşit până acum decât să pregătesc într-o formă preliminară unele părţi răzleţe. De aceea m-am hotărât să încerc a expune pe scurt, într-o formă rezumată, ideile cele mai esenţiale, după părerea mea, în legătură cu această chestiune. Fireşte, caracterul rezumativ al expunerii prezintă multe inconveniente şi neajunsuri. Dar poate că un mic articol de revistă îmi va permite totuşi să ating un ţel modest: să formulez datele problemei şi să ofer o bază pentru discutarea ei de către comunişti din diferite ţări.</p>', '<p class="mid" style="text-align: center;"><a id="p1"></a>1</p>', '<p><a id="p2"></a>Teoreticeşte este neîndoielnic că între capitalism şi comunism se află o anumită perioadă de tranziţie. Această perioadă nu poate să nu întrunească trăsături sau caracteristici ale amânduror acestor formaţiuni social-economice. Această perioadă de tranziţie nu poate să nu fie o perioadă de luptă între capitalismul muribund şi comunismul care se naşte, sau, cu alte cuvinte, între capitalismul învins, dar încă nedesfiinţat, şi comunismul deja născut, dar încă foarte slab.</p>', '<p><a id="p3"></a>Nu numai pentru un marxist, ci pentru orice om cult care cunoaşte cât de cât teoria dezvoltării, necesitatea unei întregi epoci istorice având aceste trăsături de perioadă de tranziţie trebuie să fie de la sine înţeleasă. Şi totuşi toate consideraţiile pe tema trecerii la socialism pe care le auzim din partea reprezentanţilor contemporani ai democraţiei mic-burgheze (şi printre aceştia, în pofida etichetei lor pretins socialiste, se numără toţi reprezentanţii Internaţionalei a II-a, inclusiv oameni ca MacDonald şi Jean Longuet, Kautsky şi Friedrich Adler) se caracterizează printr-o totală uitare a acestui adevăr atât de evident. E în firea democraţilor mic-burghezi să deteste lupta de clasă, să viseze la posibilitatea de a o evita, să fie animaţi de tendinţa de a atenua şi concilia, de a toci colţurile ascuţite. De aceea, asemenea democraţi ori nici nu vor să audă de recunoaşterea necesităţii unei întregi perioade istorice de tranziţie de la capitalism la comunism, ori se consideră chemaţi să născocească planuri de conciliere a celor două forţe aflate în luptă, în loc să conducă lupta uneia dintre ele.</p>', '<p class="mid" style="text-align: center;"><a id="p4"></a>2</p>', '<p><a id="p5"></a>În comparaţie cu ţările avansate, în Rusia dictatura proletariatului trebuie în mod necesar să se distingă prin unele particularităţi, datorită stării foarte înapoiate şi caracterului mic-burghez al ţării noastre. Dar principalele forţe — şi principalele forme de economie socială — sunt în Rusia aceleaşi ca în orice ţară capitalistă, aşa încât aceste particularităţi în nici un caz nu pot afecta esenţialul.</p>', '<p><a id="p6"></a>Aceste principale forme de economie socială sunt capitalismul, mica producţie de mărfuri şi comunismul, iar forţele principale sunt burghezia, mica burghezie (în special ţărănimea) şi proletariatul.</p>', '<p><a id="p7"></a>În epoca dictaturii proletariatului, economia Rusiei înfăţişează tabloul luptei dintre munca unită pe baze comuniste — în cadrul unic al unui stat imens —, aflată la primii săi paşi, de o parte, iar de altă parte, mica producţie de mărfuri şi rămăşiţele de capitalism, ca şi capitalismul ce reînvie pe baza acestei mici producţii.</p>', '<p><a id="p8"></a>În Rusia munca este unită pe baze comuniste, în primul rând în măsura în care proprietatea privată asupra mijloacelor de producţie a fost desfiinţată, în al doilea rând în măsura în care puterea de stat proletară organizează — pe scara întregii ţări — marea producţie pe pământul statului şi în întreprinderile de stat, repartizează forţa de muncă între diferitele ramuri şi întreprinderi economice şi distribuie oamenilor muncii cantităţi masive de bunuri de consum aparţinând statului.</p>', '<p><a id="p9"></a>Noi vorbim despre „primii paşi“ ai comunismului în Rusia (cum se spune şi în programul partidului nostru, adoptat în martie 1919), deoarece toate aceste condiţii sunt realizate la noi numai în parte, sau, cu alte cuvinte, realizarea acestor condiţii se află abia în stadiul iniţial. Dintr-o dată, dintr-o singură lovitură revoluţionară s-a făcut ceea ce în genere se poate face dintr-o dată; astfel, de pildă, chiar în prima zi a dictaturii proletariatului, la 26 octombrie (8 noiembrie) 1917, a fost desfiinţară proprietatea privată asupra pământului, fără despăgubiri pentru marii proprietari, — au fost expropriaţi marii proprietari de pământ. În decurs de câteva luni au fost expropriaţi, tot fără despăgubiri, aproape toţi marii capitalişti, proprietarii de fabrici, uzine, societăţi pe acţiuni, bănci, căi ferate etc. Organizarea de către stat a marii producţii în industrie, trecerea de la „controlul muncitoresc“ la „conducerea de către muncitori“ a fabricilor, uzinelor, căilor ferate, — toate acestea au şi fost înfăptuite în linii mari, esenţiale; în agricultură însă ne aflăm în această privinţă abia la primele începuturi („gospodăriile sovietice“ — mari gospodării organizate de statul muncitoresc pe pământul statului). Tot la primele începuturi se află şi organizarea diferitelor forme de întovărăşire a micilor agricultori, ca trecere de la agricultura bazată pe mica gospodărie producătoare de mărfuri la agricultura comunistă. <a href="javascript:void(0);" id="n236">[236]</a> Acelaşi lucru trebuie spus şi despre organizarea de către stat a distribuirii produselor în locul comerţului particular, adică colectarea şi aducerea de către stat a cerealelor la oraşe şi a produselor industriale la sate. Vom da mai jos datele statistice de care dispunem în această privinţă.</p>', '<p><a id="p10"></a>Economia ţărănească continuă să rămână mică producţie de mărfuri. Aici avem de-a face cu o bază extraordinar de largă — şi cu rădăcini foarte adânci şi trainice — a capitalismului. Pe această bază capitalismul se menţine şi reînvie — în luptă crâncenă împotriva comunismului. Formele acestei lupte sunt: comerţul cu desaga şi specula, îndreptate împotriva colectării de către stat a cerealelor (ca şi a altor produse) şi în genere împotriva distribuirii de către stat a produselor.</p>', '<p class="mid" style="text-align: center;"><a id="p11"></a>3</p>', '<p><a id="p12"></a>Pentru a ilustra aceste teze teoretice abstracte, vom cita unele date concrete.</p>', '<p><a id="p13"></a>Potrivit datelor Comisariatului poporului pentru aprovizionare, în perioada 1 august 1917—1 august 1918 statul nostru a colectat circa 30.000.000 de puduri. În anul următor, circa 110.000.000 de puduri. În primele trei luni ale campaniei următoare (1919—1920), colectările de cereale vor atinge, pe cât se pare, cifra de aproape 45.000.000 de puduri, faţă de 37.000.000 de puduri în lunile corespunzătoare (august-octombrie) ale anului 1918.</p>', '<p><a id="p14"></a>Cifrele acestea denotă limpede o îmbunătăţire lentă, dar sigură a situaţiei, în sensul victoriei comunismului asupra capitalismului. Această îmbunătăţire se obţine în pofida nemaiauzitelor greutăţi provocate de războiul civil, pe care capitaliştii ruşi şi străini îl organizează cu încordarea tuturor forţelor celor mai puternice state din lume.</p>', '<p><a id="p15"></a>De aceea, oricâte minciuni şi calomnii ar debita burghezii tuturor ţărilor şi complicii lor direcţi sau camuflaţi („socialiştii“ din Internaţionala a II-a), un lucru rămâne neîndoielnic: din punctul de vedere al problemei economice fundamentale a dictaturii proletariatului, victoria comunismului asupra capitalismului este asigurată la noi. Tocmai de aceea tună şi fulgeră burghezia întregii lumi împotriva bolşevismului, tocmai de aceea organizează ea invazii militare, comploturi etc. împotriva bolşevicilor, pentru că îşi dă foarte bine seama de inevitabilitatea victoriei noastre în opera de reconstruire a economiei sociale, dacă nu vom fi striviţi cu forţa armelor. Şi ea nu izbuteşte să ne strivească pe această cale.</p>', '<p><a id="p16"></a>Din următoarele cifre totalizatoare se poate vedea în ce măsură am reuşit să învingem capitalismul în scurtul răgaz care ne-a fost dat şi în condiţiile nemaiauzit de grele în care am fost nevoiţi să acţionăm. Direcţia centrală de statistică a pregătit recent pentru tipar datele referitoare la producţia şi consumul de cereale nu în întreaga Rusie Sovietică, ci numai în 26 de gubernii ale ei.</p>', '<p><a id="p17"></a>Iată cifrele respective:</p>', '<img alt="4.08.02.01" class="auto" src="./Images/4.08.02.01.png" width="70%"/><a id="p18"></a>', '<p><a id="p19"></a>Prin urmare, aproximativ jumătate din întreaga cantitate de cereale o furnizează oraşelor Comisariatul aprovizionării, iar cealaltă jumătate — desăgarii. Această proporţie a fost stabilită printr-o anchetă riguroasă făcută în 1918 cu privire la alimentaţia muncitorilor de la oraşe, anchetă care a arătat totodată că, pentru cerealele furnizate de stat, muncitorul plăteşte de <i>nouă ori mai puţin</i> decât pentru cele furnizate de desăgari. Preţul de speculă al cerealelor este de zece ori mai ridicat decât preţul de stat. Aşa reiese din studierea minuţioasă a bugetelor de familie ale muncitorilor.</p>', '<p class="mid" style="text-align: center;"><a id="p20"></a>4</p>', '<p><a id="p21"></a>Examinate mai îndeaproape, datele de mai sus ne oferă un material precis, care ilustrează toate trăsăturile esenţiale ale economiei actuale a Rusiei.</p>', '<p><a id="p22"></a>Oamenii muncii au fost eliberaţi de sub jugul asupritorilor şi exploatatorilor lor seculari — moşierii şi capitaliştii. Acest pas înainte pe calea spre libertate reală şi egalitate reală, pas fără precedent în lume prin măreţia, amploarea şi rapiditatea lui, este ignorat de partizanii burgheziei (inclusiv democraţii mic-burghezi), care vorbesc despre libertate şi egalitate în sensul democraţiei parlamentare burgheze, denumind-o pe aceasta, într-un mod vădit fals, „democraţie“ în general sau „democraţie pură“ (Kautsky).</p>', '<p><a id="p23"></a>Pe oamenii muncii îi interesează însă tocmai egalitatea reală, libertatea reală (libertatea de a nu fi sub jugul moşierilor şi capitaliştilor), şi de aceea sprijină cu atâta fermitate Puterea Sovietelor.</p>', '<p><a id="p24"></a>În ţara noastră, în care majoritatea covârşitoare o formează populaţia ţărănească, cei care au câştigat primii, care au câştigat cel mai mult şi dintr-o dată de pe urma dictaturii proletariatului au fost ţăranii în general. Sub moşieri şi capitalişti, ţăranul flămânzea în Rusia. Niciodată încă, în tot cursul îndelungatelor secole ale istoriei noastre, ţăranul n-a avut posibilitatea să muncească pentru sine; el flămânzea în timp ce furniza capitaliştilor sute de milioane de puduri de cereale, spre a fi trimise la oraşe şi în străinătate. În anii dictaturii proletariatului ţăranul a căpătat <i>pentru prima oară</i> posibilitatea de a munci pentru sine şi de <i>a se hrăni mai bine ca orăşeanul</i>. Pentru prima oară vede ţăranul o libertate reală: libertatea de a-şi mânca pâinea muncită de el, libertatea de a nu flămânzi. Iar la repartizarea pământurilor a fost adoptat, precum se ştie, criteriul egalităţii maxime: în marea majoritate a cazurilor, ţăranii îşi împart pământul „după numărul gurilor“.</p>', '<p><a id="p25"></a>Socialismul înseamnă desfiinţarea claselor.</p>', '<p><a id="p26"></a>Pentru a desfiinţa clasele trebuie, în primul rând, doborâtă puterea moşierilor şi a capitaliştilor. Această parte a sarcinii noi am îndeplinit-o, dar e numai o parte a ei, şi nu cea mai anevoioasă. Pentru a desfiinţa clasele trebuie, în al doilea rând, să desfiinţezi deosebirea dintre muncitori şi ţărani, să-i faci pe <i>toţi lucrători</i>. Asta nu se poate face dintr-o dată. Asta este o sarcină incomparabil mai grea şi, prin forţa lucrurilor, de lungă durată. Ea nu poate fi îndeplinită prin doborârea unei clase sau alteia. Ea poate fi îndeplinită numai printr-o reconstruire a întregii economii sociale, prin trecerea de la mica gospodărie producătoare de mărfuri, individuală, izolată, la marea gospodărie obştească. Această trecere este prin forţa lucrurilor extrem de îndelungată. Această trecere nu poate fi decât încetinită şi îngreuiată de măsuri legislative şi administrative pripite şi imprudente. Ea poate fi grăbită numai acordându-se ţăranilor un ajutor care să le dea posibilitatea de a îmbunătăţi pe scară uriaşă întreaga tehnică agricolă, de a o transforma din temelii.</p>', '<p><a id="p27"></a>Pentru a îndeplini partea a doua, şi cea mai grea, a sarcinii, proletariatul, după ce a învins burghezia, trebuie să promoveze neabătut următoarea linie fundamentală în politica sa faţă de ţărănime, şi anume: el trebuie să facă deosebire, să facă o delimitare între ţăranul muncitor şi ţăranul proprietar, între ţăranul muncitor şi ţăranul negustor, între ţăranul muncitor şi ţăranul speculant.</p>', '<p><a id="p28"></a>În această delimitare rezidă <i>toată esenţa</i> socialismului.</p>', '<p><a id="p29"></a>Şi nu e de mirare că cei care sunt socialişti în vorbe şi democraţi mic-burghezi în fapte (Martovii şi Cernovii, Kautsky &amp; Co.) nu pricep această esenţă a socialismului.</p>', '<p><a id="p30"></a>Această delimitare este foarte anevoioasă, căci în viaţa reală toate însuşirile „ţăranului“, oricât de diferite şi oricât de contradictorii ar fi ele, sunt contopite într-un tot unic. Şi totuşi această delimitare este posibilă, şi nu numai că e posibilă, ci decurge inevitabil din condiţiile gospodăriei ţărăneşti şi ale vieţii ţărăneşti. Secole de-a rândul ţăranul muncitor a fost asuprit de moşieri, de capitalişti, de negustori, de speculanţi şi de statul <i>lor</i>, chiar şi în cele mai democratice republici burgheze. De-a lungul secolelor de asuprire ţăranul muncitor a cultivat în el ură şi duşmănie faţă de aceşti asupritori şi exploatatori, şi această „educaţie“ în spiritul urii pe care i-a dat-o viaţa îl <i>determină</i> pe acest ţăran să caute alianţa cu muncitorul împotriva capitalistului, împotriva speculantului, împotriva negustorului. În acelaşi timp însă, condiţiile economice, condiţiile gospodăriei producătoare de mărfuri, fac în mod inevitabil din ţăran (nu întotdeauna, dar în marea majoritate a cazurilor) un negustor şi un speculant.</p>', '<p><a id="p31"></a>Datele statistice pe care le-am reprodus mai sus ne arată în chip grăitor deosebirea dintre ţăranul muncitor şi ţăranul speculant. Ţăranul care în 1918—1919 a dat muncitorilor flămânzi de la oraşe 40.000.000 de puduri de cereale la preţurile fixate de stat, prin mijlocirea organelor statului, cu toate lipsurile acestor organe, lipsuri de care guvernul muncitoresc este perfect conştient, dar care nu pot fi înlăturate în prima perioadă a trecerii la socialism, — acest ţăran este un ţăran muncitor, tovarăş egal în drepturi al muncitorului socialist, cel mai de nădejde aliat al său, frate cu el în lupta împotriva jugului capitalului. Dar ţăranul care, profitând de nevoia şi de foamea muncitorului de la oraş, a vândut pe sub mână 40.000.000 de puduri de cereale la un preţ de zece ori mai mare decât cel oficial, înşelând statul, stimulând şi generând pretutindeni înşelăciunea, jaful şi frauda, — acest ţăran este un speculant, un aliat al capitalistului, este duşmanul de clasă al muncitorului, este un exploatator. Căci a avea surplusuri de cereale strânse de pe pământul statului cu unelte la a căror creare a fost depusă într-un fel sau altul nu numai munca ţăranului, ci şi aceea a muncitorului etc., a avea surplusuri de cereale şi a face speculă cu ele înseamnă a fi un exploatator al muncitorului flămând.</p>', '<p><a id="p32"></a>Voi călcaţi în picioare libertatea, egalitatea, democraţia — ni se strigă din toate părţile, reproşându-ni-se inegalitatea dintre muncitor şi ţăran în Constituţia noastră, dizolvarea Adunării constituante, ridicarea silită a surplusurilor de cereale etc. Noi răspundem: n-a fost stat pe lume care să fi făcut atât de mult pentru înlăturarea inegalităţii în fapt, a nelibertăţii în fapt de care ţăranul muncitor a suferit de-a lungul veacurilor. Dar egalitatea cu ţăranul speculant nu o vom admite niciodată, după cum nu vom recunoaşte „egalitatea“ între exploatator şi exploatat, între sătul şi flămând, nici „libertatea“ celui dintâi de a-l jefui pe cel de-al doilea. Iar pe acei oameni culţi care nu vor să înţeleagă această deosebire îi vom trata la fel ca pe albgardişti, indiferent de faptul că-şi zic democraţi, socialişti, internaţionalişti, sau că se numesc Kautsky, Cernov sau Martov.</p>', '<p class="mid" style="text-align: center;"><a id="p33"></a>5</p>', '<p><a id="p34"></a>Socialismul înseamnă desfiinţarea claselor. Pentru aceasta desfiinţare dictatura proletariatului a făcut tot ce i-a stat în putinţă. Dar clasele nu pot fi desfiinţate dintr-o dată.</p>', '<p><a id="p35"></a>Clasele <i>au rămas</i> şi <i>vor rămâne</i> în cursul epocii dictaturii proletariatului. Dictatura nu va mai fi necesară atunci când vor dispărea clasele. Ele nu vor dispărea fără dictatura proletariatului.</p>', '<p><a id="p36"></a>Clasele au rămas, dar <i>fiecare</i> dintre ele a suferit schimbări în epoca dictaturii proletariatului; s-au schimbat, de asemenea, relaţiile dintre ele. Lupta de clasă nu dispare în epoca dictaturii proletariatului; ea îmbracă doar alte forme.</p>', '<p><a id="p37"></a>În condiţiile capitalismului, proletariatul a fost o clasă asuprită, lipsită de orice proprietate asupra mijloacelor de producţie, singura clasă direct şi în întregime opusă burgheziei şi, de aceea, singura capabilă de a fi revoluţionară până la capăt. Doborând burghezia şi cucerind puterea politică, proletariatul a devenit clasă <i>dominantă;</i> el deţine puterea de stat, dispune de mijloacele de producţie deja socializate, conduce elementele şi clasele intermediare, şovăielnice, reprimă împotrivirea sporită a exploatatorilor. Toate acestea sunt sarcini <i>speciale</i> ale luptei de clasă, sarcini pe care înainte proletariatul nu şi le punea şi nici nu şi le putea pune.</p>', '<p><a id="p38"></a>Clasa exploatatorilor, a moşierilor şi capitaliştilor, n-a dispărut şi nu poate să dispară dintr-o dată în epoca dictaturii proletariatului. Exploatatorii sunt înfrânţi, dar nu şi nimiciţi. Le-a rămas baza internaţională, capitalul internaţional, a cărui sucursală o constituie ei. Le-au rămas, în parte, unele mijloace de producţie, le-au rămas bani, le-au rămas vaste legături sociale. Energia împotrivirii lor a sporit de sute şi de mii de ori tocmai datorită înfrângerii suferite. „Arta“ conducerii de stat, militare şi economice le asigură o foarte mare superioritate, aşa încât însemnătatea lor este incomparabil mai mare decât ponderea pe care o au în numărul total al populaţiei. Lupta de clasă pe care exploatatorii doborâţi o duc împotriva avangărzii victorioase a maselor exploatate, adică împotriva proletariatului, a devenit incomparabil mai înverşunată. Şi nici nu se poate altfel, dacă vorbim de revoluţie şi dacă (spre deosebire de toţi eroii Internaţionalei a II-a) nu substituim acestei noţiuni iluzii reformiste.</p>', '<p><a id="p39"></a>În sfârşit, ţărănimea, ca şi întreaga mică burghezie în general, ocupă şi în perioada dictaturii proletariatului o poziţie de mijloc, intermediară: pe de o parte, ea constituie o masă destul de însemnată (iar în înapoiata Rusie, o masă enormă) de oameni ai muncii, unită prin interesul comun al celor ce muncesc de a se elibera de sub jugul moşierului şi al capitalistului, iar pe de altă parte această masă e formată din mici producători izolaţi, din mici proprietari şi negustori. Aceasta poziţie economică generează în mod inevitabil oscilări între proletariat şi burghezie. Iar în condiţiile ascuţirii luptei dintre aceste două clase, în condiţiile transformării extrem de radicale a tuturor relaţiilor sociale şi dat fiind că tocmai ţăranii şi micii burghezi în general se despart cel mai greu de rânduielile vechi, rutinare, rămase din bătrâni, e firesc şi inevitabil să observăm la ei treceri dintr-o tabără într-alta, oscilări, cotituri, şovăieli etc.</p>', '<p><a id="p40"></a>Sarcina proletariatului faţă de această clasă sau faţă de aceste elemente sociale este aceea de a le conduce, de a lupta pentru influenţă asupra lor. Să ducă după sine elementele şovăielnice, nestatornice — iată ce trebuie să facă proletariatul.</p>', '<p><a id="p41"></a>Punând faţă în faţă principalele forţe sau clase şi relaţiile dintre ele, modificate de dictatura proletariatului, vom vedea ce crasă inepţie teoretică, ce mostră de obtuzitate este ideea curentă, mic-burgheză despre posibilitatea trecerii la socialism „prin democraţie“ în general, idee pe care o întâlnim la toţi reprezentanţii Internaţionalei a II-a. La baza acestei erori stă prejudecata, moştenită de la burghezie, că „democraţia“ ar avea un conţinut absolut, în afara claselor. În realitate însă, democraţia trece şi ea într-o fază cu totul nouă în epoca dictaturii proletariatului, iar lupta de clasă se ridică pe o treaptă mai înaltă, subordonându-şi toate formele de orice fel.</p>', '<p><a id="p42"></a>Frazele generale despre libertate, egalitate, democraţie echivalează în fapt cu repetarea mecanică a unor noţiuni care constituie o reflectare a relaţiilor proprii producţiei de mărfuri. A încerca să rezolvi prin aceste fraze generale sarcinile concrete ale dictaturii proletariatului înseamnă a trece, pe toată linia, pe poziţiile teoretice, principiale ale burgheziei. Din punctul de vedere al proletariatului, problema se pune numai aşa: eliberare de sub asuprirea cărei clase? egalitate între care clase? democraţie pe terenul proprietăţii private sau pe terenul luptei pentru desfiinţarea proprietăţii private? etc.</p>', '<p><a id="p43"></a>Engels a explicat de mult, în „Anti-Dühring“, că noţiunea de egalitate, fiind dedusă din relaţiile producţiei de mărfuri, se transformă într-o prejudecată dacă prin egalitate înţelegem altceva decât <i>desfiinţarea claselor</i>. Acest adevăr elementar cu privire la deosebirea dintre noţiunea burghezo-democratică de egalitate şi cea socialistă este mereu dat uitării. Dar dacă nu ignorăm acest adevăr, devine evident că, doborând burghezia, proletariatul face pasul cel mai hotărât pe calea desfiinţării claselor şi că, pentru a duce la capăt această desfiinţare, proletariatul trebuie să-şi continue lupta de clasă, folosind aparatul puterii de stat şi întrebuinţând diferite metode de luptă, de înrâurire, de acţiune faţă de burghezia doborâtă şi faţă de mica burghezie şovăielnică.</p>', '<p class="noind" style="text-align: center;"><a id="p44"></a>(Va urma.)</p>', '<p class="noind"><a id="p45"></a>30. X. 1919</p>'],
'idChr': '4.08.02text',
'title': '',
'info': 'Economicul şi politicul în epoca dictaturii proletariatului (1919)',
},
{'year': '1921',
'image': 'lenin3',
'content': ['<p><a id="p0"></a>Tovarăşi, permiteţi-mi mai întâi să vă mulţumesc pentru salutul dv. şi să adresez, la rândul meu, un salut acestui congres. (<span class="spt">Aplauze furtunoase.</span>) Înainte de a trece la tema care priveşte direct sarcinile congresului dv., dezbaterile lui şi toate speranţele pe care întreaga Putere sovietică şi le pune în el, permiteţi-mi s-o iau ceva mai pe departe.</p>', '<p><a id="p1"></a>Adineauri, trecând prin această sală, mi-au căzut ochii pe o placardă cu inscripţia: „Domnia muncitorilor şi ţăranilor va dăinui o veşnicie“. Citind cele scrise pe această placardă ciudată, care, ce-i drept, nu era atârnată la locul obişnuit, ci era pusă într-un colţ — poate că cineva şi-a dat seama că ea nu este prea reuşită şi a împins-o mai la o parte —, m-am gândit: iată cât de confuz şi de greşit pot fi înţelese la noi unele lucruri atât de elementare şi de esenţiale. Într-adevăr, dacă domnia muncitorilor şi ţăranilor nu s-ar termina niciodată, ar însemna că n-ar mai exista niciodată socialism, deoarece socialismul înseamnă desfiinţarea claselor, şi atâta timp cât vor exista muncitori şi ţărani vor continua să existe diferite clase şi, prin urmare, nu va fi cu putinţă un socialism deplin. Şi, reflectând asupra faptului că după trei ani şi jumătate de la Revoluţia din Octombrie mai există la noi placarde atât de ciudate, chiar dacă sunt aşezate ceva mai la o parte, mi-am zis că trebuie să existe, fără îndoială, nedumeriri extrem de mari şi în legătură cu conţinutul lozincilor celor mai curente şi mai răspândite. Noi spunem cu toţii în cântecul nostru că ducem acum lupta noastră finală şi hotărâtoare — şi aceasta este una dintre lozincile cele mai răspândite, pe care o repetăm în toate felurile. Dar tare mă tem că, dacă i-am întreba pe cei mai mulţi dintre comunişti: împotriva cui ducem noi acum, bineînţeles, nu lupta finală, fiindcă aşa ceva ar fi cam exagerat, ci una din luptele noastre finale şi hotărâtoare, tare mă tem că puţini ar fi aceia care ar da un răspuns exact la această întrebare şi care ar dovedi că înţeleg limpede împotriva a ce sau împotriva cui ducem acum una din luptele noastre finale şi hotărâtoare. Şi mi se pare că în primăvara asta, în legătură cu evenimentele politice care au atras atenţia maselor largi ale muncitorilor şi ţăranilor, trebuie, mai întâi, să examinăm încă o dată, sau cel puţin să încercăm să examinăm, problema: împotriva cui ducem noi în primăvara asta, în acest moment chiar, una din luptele noastre finale şi hotărâtoare. Permiteţi-mi să mă opresc asupra acestei probleme.</p>', '<p><a id="p2"></a>Pentru a ne putea orienta în această problemă, cred eu, este necesar, în primul rând, să examinăm încă o dată, cât mai precis şi mai lucid, forţele care se înfruntă azi şi a căror luptă determină atât soarta Puterii sovietice, cât şi, în general vorbind, mersul şi dezvoltarea revoluţiei proletare, a revoluţiei pentru răsturnarea capitalului atât în Rusia, cât şi în celelalte ţări. Care sunt aceste forţe? Cum se grupează ele unele împotriva altora? Care este, în momentul de faţă, dispoziţia acestor forţe? Orice agravare cât de cât serioasă a situaţiei politice, orice nouă cotitură a evenimentelor politice, fie ea chiar nu prea importantă, trebuie să-l facă totdeauna pe fiecare muncitor şi pe fiecare ţăran care gândeşte să-şi pună această întrebare: care sunt forţele existente şi cum se grupează ele? Şi numai când vom şti să evaluăm în mod exact şi cu deplină luciditate aceste forţe, fără a ţine seama de simpatiile şi dorinţele noastre, numai atunci vom putea să tragem şi concluzii juste asupra politicii noastre în general şi asupra sarcinilor noastre imediate. Şi acum permiteţi-mi să arăt, pe scurt, care sunt aceste forţe.</p>', '<p><a id="p3"></a>Aceste forţe în fond, în general, în esenţă sunt în număr de trei. Voi începe cu aceea care ne este cea mai apropiată, şi anume cu proletariatul. Aceasta este prima forţă. Aceasta este prima clasă distinctă. Acest lucru îl ştiţi bine cu toţii, pentru că dv. înşivă trăiţi în mijlocul acestei clase. Care este situaţia ei azi? În Republica sovietică, ea este clasa care a luat puterea acum trei ani şi jumătate şi care în acest timp şi-a exercitat dominaţia, dictatura ei, care în aceşti trei ani şi jumătate a avut de suferit mai mult decât toate celelalte clase, s-a chinuit, a îndurat mai multe lipsuri şi suferinţe decât ele. Aceşti trei ani şi jumătate, care s-au scurs în cea mai mare parte în înverşunatul război civil dus de Puterea sovietică împotriva întregii lumi capitaliste, au însemnat pentru clasa muncitoare, pentru proletariat asemenea suferinţe, privaţiuni şi sacrificii şi o asemenea accentuare a lipsurilor de tot felul cum nu s-a mai pomenit în lumea asta. Şi s-a întâmplat un lucru curios. Clasa care a luat în mâinile ei puterea politică a luat-o cu conştiinţa că o ia singură. Acest lucru este cuprins în noţiunea de dictatură a proletariatului. Aceasta noţiune are un sens numai atunci când o clasă ştie că ia singură puterea politică în mâinile ei şi nu se înşală pe sine şi nici pe alţii cu vorbăria despre o putere de stat „a întregului popor, aleasă de toţi, consfinţită de întregul popor“. După cum ştiţi prea bine cu toţii, sunt foarte mulţi, ba chiar prea mulţi amatori de asemenea frazeologie, însă în orice caz ei nu fac parte din rândurile proletariatului; fiindcă proletarii au înţeles şi au înscris în Constituţie, în legea fundamentală a republicii, că este vorba de dictatura proletariatului. Această clasă şi-a dat seama că ia singură puterea în condiţii extraordinar de grele. Ea a exercitat puterea aşa cum se exercită orice dictatură, adică şi-a exercitat dominaţia ei politică cu cea mai mare fermitate şi perseverenţă. Şi în aceşti trei ani şi jumătate de dominaţie politică ea a avut de suportat asemenea calamităţi şi privaţiuni, a avut atâta de suferit din cauza foametei şi a înrăutăţirii situaţiei ei economice, cum n-a mai suferit nici o altă clasă în decursul istoriei. Este şi firesc ca acuma, în urma unei asemenea încordări supraomeneşti, să se observe la această clasă o stare de extremă oboseală şi istovire, de extremă iritare.</p>', '<p><a id="p4"></a>Cum se face că într-o ţară în care proletariatul este atât de puţin numeros în comparaţie cu restul populaţiei, într-o ţară înapoiată, care a fost izolată în mod artificial, prin forţa armată, de ţările cu un proletariat mai numeros, mai conştient, mai disciplinat şi mai organizat, cum se face că într-o asemenea ţară, în ciuda împotrivirii şi presiunii burgheziei din întreaga lume, o singură clasă a putut să-şi exercite puterea? Cum a putut ea să facă acest lucru timp de trei ani şi jumătate? Unde a găsit ea sprijinul necesar? Ştim că sprijinul i-a venit dinăuntrul ţării, din masa ţărănească. Voi trece numaidecât la această a doua forţă, dar mai întâi trebuie să termin cu analiza celei dintâi. Am arătat şi fiecare dintre dv. a văzut ce viaţă duc tovarăşii săi mai apropiaţi din fabrici şi uzine, din depouri şi ateliere şi ştie că niciodată mizeria acestei clase n-a fost atât de mare şi de crâncenă ca în epoca dictaturii ei. Niciodată ţara n-a ajuns la un asemenea grad de oboseală şi istovire ca acum. Ce a dat deci acestei clase forţa morală de a suporta asemenea lipsuri? Este clar, este absolut evident că ea trebuia să ia de undeva forţa morală necesară pentru a învinge aceste lipsuri materiale. Forţa morală, sprijinul moral este, după cum ştiţi, o noţiune vagă; prin forţă morală poţi înţelege orice vrei, în această noţiune poţi include orice. Pentru a evita acest pericol — de a include în această noţiune de forţă morală ceva vag sau de domeniul fanteziei —, mă întreb dacă nu s-ar putea găsi unele indicii pentru a defini în mod exact ce a dat proletariatului forţa morală de a suporta lipsurile materiale fără precedent legate de dominaţia lui politică. Cred că, dacă vom pune astfel chestiunea, vom găsi un răspuns precis. Întrebaţi-vă: ar fi putut Republica sovietică să suporte ceea ce a suportat în aceşti trei ani şi jumătate şi să se apere cu atâta succes împotriva asaltului dat de albgardişti, care erau sprijiniţi de capitaliştii din toate ţările lumii, dacă alături de ea s-ar fi aflat nişte ţări înapoiate, şi nu dintre cele înaintate? E de ajuns să-ţi pui această întrebare pentru a răspunde fără nici o şovăială.</p>', '<p><a id="p5"></a>Ştiţi că împotriva noastră au dus război, timp de trei ani şi jumătate, cele mai bogate puteri din lume. Forţa militară pe care a trebuit s-o înfruntăm şi care sprijinea pe toţi aceşti Kolceak, Iudenici, Denikin şi Vranghel — ştiţi foarte bine acest lucru, fiindcă fiecare dintre dv. a luat parte la război — depăşea, incontestabil, cu mult, într-o măsură considerabilă, forţele noastre militare. Ştiţi foarte bine că toate aceste state sunt şi acum incomparabil mai puternice decât noi. Cum se explică, în acest caz, că ele şi-au pus sarcina de a învinge Puterea sovietică şi n-au învins-o? Cum s-a putut întâmpla aşa ceva? Răspunsul e limpede. Aşa ceva a fost cu putinţă şi s-a întâmplat pentru că proletariatul din toate ţările capitaliste a fost de partea noastră. Chiar şi în cazurile când se afla în mod vădit sub influenţa menşevicilor şi a socialiştilor-revoluţionari — în ţările din Europa, aceştia poartă alte denumiri —, el nu a sprijinit totuşi lupta împotriva noastră. În cele din urmă muncitorii, silind pe conducători să facă concesii maselor, au zădărnicit acest război. Nu noi am învins, căci forţele noastre militare sunt neînsemnate; victoria se datoreşte faptului că aceste state n-au putut să arunce împotriva noastră toată forţa lor militară. Muncitorii din ţările înaintate determină într-o măsură atât de mare mersul războiului, încât nu se poate duce război împotriva voinţei lor, şi în cele din urmă, printr-o rezistenţă pasivă şi semipasivă, ei au zădărnicit războiul împotriva noastră. Acest fapt incontestabil dă un răspuns precis la întrebarea: de unde a putut să ia proletariatul rus forţa morală necesară pentru a rezista timp de trei ani şi jumătate şi a învinge? Forţa morală a muncitorului rus consta în aceea că el cunoştea şi simţea — simţea în mod palpabil — ajutorul, sprijinul pe care i-l dădea în această luptă proletariatul din toate ţările înaintate ale Europei. În ce direcţie se dezvoltă acolo mişcarea muncitorească se vede din faptul că în ultima vreme n-au avut loc în mişcarea muncitorească din Europa evenimente mai importante decât sciziunea partidelor socialiste din Anglia, Franţa, Italia şi din alte ţări, atât din cele învinse, cât şi din cele învingătoare, ţări cu cultură diferită şi cu un grad diferit de dezvoltare economică. În toate ţările, principalul eveniment al acestui an a fost faptul că din partidele socialiştilor şi social-democraţilor — pe ruseşte: ale menşevicilor şi socialiştilor-revoluţionari —, care au fost zdrobite şi care s-au prăbuşit definitiv, s-a format partidul comuniştilor, care se sprijină pe toate elementele înaintate ale clasei muncitoare. Şi, bineînţeles, nu încape nici o îndoială că, dacă lupta împotriva noastră, în loc să fie dusă de ţări înaintate, ar fi fost dusă de ţări înapoiate, în care nu există mase proletare atât de puternice, n-am fi rezistat nu trei ani şi jumătate, dar nici măcar trei luni şi jumătate. Ar fi putut proletariatul nostru să aibă forţa morală necesară dacă nu s-ar fi bizuit pe simpatia muncitorilor din ţările înaintate, care ne-au sprijinit în ciuda minciunilor pe seama Puterii sovietice, tipărite şi răspândite de imperialişti în milioane de exemplare, şi în ciuda eforturilor depuse de „conducătorii muncitorimii“ — menşevicii şi socialiştii-revoluţionari —, care trebuiau şi căutau să zădărnicească lupta dusă de muncitori în favoarea noastră? Bizuindu-se pe acest sprijin, proletariatul nostru, slab din punct de vedere numeric, istovit de lipsuri şi suferinţe, a învins pentru că este puternic prin forţa lui morală.</p>', '<p><a id="p6"></a>Aceasta este, aşadar, prima forţă.</p>', '<p><a id="p7"></a>A doua forţă este aceea care se află situată între capitalul dezvoltat şi proletariat. Este vorba de mica burghezie, de micii proprietari, de cei ce în Rusia formează majoritatea covârşitoare a populaţiei — ţărănimea. Este vorba mai ales de micii proprietari, de micii agricultori. Aşa sunt nouă zecimi din ei, şi nu pot să fie altfel. Ei nu participă zi de zi la lupta înverşunată dintre capital şi muncă, n-au trecut prin această şcoală, condiţiile economice şi politice ale vieţii lor nu-i apropie, ci îi despart, îi îndepărtează pe unii de alţii, îi transformă în milioane de mici gospodari izolaţi. Aceasta este o stare de lucruri pe care o cunoaşteţi cât se poate de bine cu toţii. Nici un fel de colective, colhozuri sau comune nu vor putea să aducă o schimbare în această stare de lucruri decât după ani şi ani de zile. Datorită energiei revoluţionare şi spiritului de abnegaţie al dictaturii proletare, această forţă a terminat neînchipuit de repede cu duşmanii ei de la dreapta, cu clasa moşierilor, măturând-o definitiv şi înlăturându-i dominaţia cu o repeziciune nemaivăzută. Dar cu cât înlătura mai repede această dominaţie, cu cât trecea mai repede la o gospodărire proprie pe un pământ care era proprietatea întregului popor, cu cât se răfuia mai drastic cu mica minoritate a chiaburilor, cu atât mai repede se transforma ea însăşi într-o clasă de mici proprietari. Dar cum ştiţi, în satul rusesc s-a produs, în acest timp, o oarecare nivelare. A scăzut procentul ţăranilor cu gospodării mari şi al celor care nu-şi pot cultiva pământul, şi a crescut procentul gospodăriilor mijlocaşe. Satul nostru a căpătat în acest timp un mai pronunţat caracter mic-burghez. Este vorba de o clasă de sine stătătoare, şi anume de clasa care, după lichidarea şi izgonirea moşierilor şi capitaliştilor, rămâne singura în stare să se opună proletariatului. De aceea este absurd să scrii pe placarde că domnia muncitorilor şi ţăranilor va dăinui o veşnicie.</p>', '<p><a id="p8"></a>Ştiţi ce fel de forţă este aceasta din punctul de vedere al stării ei de spirit politice. Este o forţă care oscilează. Acest lucru l-am văzut în cursul revoluţiei noastre în toate colţurile ţării — în Rusia într-un fel, în Siberia în alt fel, în Ucraina de asemenea în alt fel —, dar rezultatul a fost pretutindeni acelaşi: aceasta este o forţă care oscilează. Multă vreme socialiştii-revoluţionari şi menşevicii au dus-o la remorca lor atunci când erau sprijiniţi de Kerenski, ca şi în perioada lui Kolceak, pe vremea când la Samara exista o Adunare constituantă, ca şi pe vremea când menşevicul Maiski era ministru în guvernul lui Kolceak sau în cel al predecesorilor lui etc. Această forţă oscila între conducerea ei de către proletariat şi conducerea ei de către burghezie. Dar de ce această forţă, care constituie imensa majoritate a populaţiei, n-a avut o conducere proprie? Pentru că condiţiile economice ale vieţii acestei mase sunt de aşa natură, că ea nu se poate uni singură, nu-şi poate strânge singură rândurile. Acest lucru este limpede pentru oricine nu se lasă ameţit de vorbele goale despre „votul universal“, despre Adunarea constituantă şi despre „democraţia“ de acest fel, care a prostit poporul, sute de ani de-a rândul, în toate ţările şi care la noi a fost practicată, timp de câteva sute de săptămâni, de către menşevici şi socialişti-revoluţionari, care de fiecare dată „au rămas de căruţă“. (<span class="spt">Aplauze.</span>) Ştim din propria noastră experienţă — şi confirmarea acestui adevăr o găsim în desfăşurarea tuturor revoluţiilor care au loc în întreaga lume, dacă luăm epoca modernă, să zicem, în ultimii o sută cincizeci de ani — că pretutindeni şi totdeauna rezultatul a fost tocmai acesta: toate încercările micii burghezii în general şi ale ţărănimii în special de a-şi da seama de forţa ei, de a dirija în felul ei economia şi politica au dat greş. Ori sub conducerea proletariatului, ori sub conducerea capitaliştilor, cale de mijloc nu există. Toţi cei ce visează la o cale de mijloc sunt nişte oameni care se lasă în voia visurilor deşarte şi a fanteziilor. Concepţiile lor îşi găsesc o dezminţire în politică, în economie şi în istorie. Întreaga doctrină a lui Marx ne arată că, din moment ce micii gospodari devin proprietari ai mijloacelor de producţie şi ai pământului, schimbul dintre ei generează neapărat capital şi, o dată cu el, contradicţiile dintre capital şi muncă. Lupta capitalului împotriva proletariatului este ceva inevitabil, este o lege care s-a manifestat în întreaga lume, şi cine nu vrea să se amăgească pe sine însuşi nu poate să nu vadă acest lucru.</p>', '<p><a id="p9"></a>Din aceste fapte economice fundamentale reiese de ce această forţă nu se poate manifesta singură şi de ce în istoria tuturor revoluţiilor încercările întreprinse în acest sens au dat totdeauna greş. Atâta timp cât proletariatul nu reuşeşte să conducă revoluţia, această forţă se pune totdeauna sub conducerea burgheziei. Aşa a fost în toate revoluţiile, şi în Rusia, desigur, oamenii nu sunt nici ei unşii lui dumnezeu, iar dacă ar vrea să treacă în rândurile sfinţilor, n-o să se aleagă cu nimic altceva decât c-o să se facă de râs. E de la sine înţeles că istoria ne tratează pe noi la fel ca şi pe ceilalţi. Pentru noi toţi, toate acestea sunt, aşadar, deosebit de vădite, pentru că am trecut cu toţii prin perioada guvernării lui Kerenski. Conducători politici inteligenţi, culţi, cu mare experienţă în politică şi în conducerea statului, în măsură să sprijine guvernul, erau pe atunci de o sută de ori mai mulţi decât la bolşevici. Dacă am număra pe toţi funcţionarii care ne-au sabotat şi care nu-şi fixaseră cândva drept misiune să saboteze guvernul Kerenski, sprijinit de menşevici şi de socialişti-revoluţionari, am constata că ei formau o majoritate imensă. Şi totuşi guvernul Kerenski a dat faliment. Au existat deci cauze care s-au dovedit a fi mai puternice decât această enormă precumpănite a intelectualilor, a oamenilor culţi, care erau deprinşi să conducă statul, care îşi însuşiseră această artă cu zeci de ani înainte de a lua puterea de stat în mâinile lor. Această experienţă au făcut-o, în alte variante, Ucraina, ţinutul Donului şi al Kubanului, şi toate au ajuns la acelaşi rezultat. Aici nu poate să fie ceva întâmplător. Aici acţionează legea economică şi politică a celei de-a doua forţe şi ea glăsuieşte: ori sub conducerea proletariatului — şi aceasta e o cale grea, dar care poate să te scoată de sub dominaţia moşierilor şi a capitaliştilor —, ori sub conducerea capitaliştilor, cum este cazul în republicile democratice înaintate şi chiar în America, unde împărţirea gratuită a pământului nu s-a terminat încă definitiv (se dădeau gratuit câte 60 de deseatine de pământ oricărui nou venit; alte condiţii mai bune nici nu se pot închipui!) şi unde acest lucru a dus la dominaţia deplină a capitalului.</p>', '<p><a id="p10"></a>Aceasta este deci cea de-a doua forţă.</p>', '<p><a id="p11"></a>La noi, această a doua forţă şovăie, este extrem de obosită. Ea are de suportat greutăţile revoluţiei, care în ultimii ani s-au abătut tot mai mult asupra ei: un an cu recoltă proastă, livrări obligatorii în condiţiile unei mortalităţi ridicate a vitelor, ale lipsei de nutreţ etc. Este de înţeles că, într-o asemenea situaţie, această a doua forţă, masa ţărănimii, s-a lăsat pradă deznădejdii. La o îmbunătăţire a situaţiei sale nu putea să se gândească, cu toate că de la lichidarea moşierilor au trecut trei ani şi jumătate, dar o asemenea îmbunătăţire devine o necesitate. Ostaşii demobilizaţi nu au posibilitatea de a-şi întrebuinţa în mod raţional forţa de muncă. Şi iată că această forţă mic-burgheză se transformă într-un element anarhic, care îşi exprimă revendicările sale prin diverse tulburări.</p>', '<p><a id="p12"></a>Cea de-a treia forţă o cunoaştem cu toţii: sunt moşierii şi capitaliştii. La noi această forţă nu e vizibilă în momentul de faţă. Dar iată că unul din evenimentele deosebit de importante, unul din învăţămintele deosebit de importante din ultimele săptămâni — evenimentele de la Kronstadt —, a fost ca un fulger care a luminat, mai puternic decât orice, realitatea.</p>', '<p><a id="p13"></a>Astăzi nu există nici o ţară în Europa în care să nu fie albgardişti. Numărul emigranţilor ruşi este evaluat la vreo şapte sute de mii. El e alcătuit din capitaliştii fugiţi şi din mulţimea de funcţionari care nu s-au putut adapta Puterii sovietice. Această a treia forţă nu o vedem, căci a trecut peste graniţă, dar ea există şi acţionează în alianţă cu capitaliştii din lumea întreagă, care o sprijină aşa cum au sprijinit pe Kolceak, pe Iudenici şi pe Vranghel, o sprijină băneşte, o sprijină şi prin alte mijloace, pentru că ei au legături internaţionale. Pe aceşti oameni îi ţine minte oricine. Aţi observat, desigur, în ultimele zile în ziare un noian de citate şi extrase luate din presa albgardistă, în care sunt comentate evenimentele de la Kronstadt. În ultimele zile, aceste evenimente au fost descrise de Burţev, care editează un ziar la Paris, au fost apreciate de Miliukov — aţi citit, desigur, toate acestea. De ce au acordat ziarele noastre atât de multă atenţie acestor aprecieri? Este just un asemenea procedeu? Da este just, pentru că trebuie să-ţi cunoşti bine duşmanul. El nu mai este atât de vizibil, de când a trecut peste graniţă, dar uitaţi-vă la el — nu s-a îndepărtat prea mult, cel mult cu câteva mii de kilometri, şi, deplasându-se la această distanţă, s-a pitit. El este viu şi nevătămat şi aşteaptă. Iată de ce trebuie să-l ţinem sub observaţie, cu atât mai mult cu cât nu este vorba de simpli refugiaţi. Nu, este vorba de nişte oameni care ajută în mod direct capitalul mondial, care sunt întreţinuţi de el şi lucrează mână în mână cu el.</p>', '<p><a id="p14"></a>Aţi observat, desigur, cu toţii că alături de citatele din ziarele albgardiste care apar în străinătate au fost publicate şi citate din ziarele franceze şi engleze. Este un singur cor, o singură orchestră. Ce-i drept, în asemenea orchestre nu există un dirijor care să dirijeze execuţia bucăţii muzicale după partitură. Acolo dirijează capitalul internaţional, care foloseşte mijloace mai puţin vizibile decât bagheta dirijorului. Dar că este o singură orchestră, asta se vede limpede din orice citat. Ei declarau că dacă se adoptă lozinca „Putere sovietică fără bolşevici!“ — atunci sunt de acord. Şi Miliukov explică foarte clar acest lucru. El a studiat cu atenţie istoria şi şi-a împrospătat toate cunoştinţele studiind istoria rusă pe propria lui piele. El şi-a consolidat rezultatele studiilor făcute, ca profesor, timp de douăzeci de ani prin experienţele personale căpătate în decurs de douăzeci de luni. El declară că, dacă se adoptă lozinca „Putere sovietică fără bolşevici!“, se pronunţă în favoarea ei. Dacă asta o să însemne o deplasare puţin spre dreapta sau puţin spre stânga, spre anarhişti — e ceva ce nu se poate vedea în străinătate, la Paris. Acolo nu se vede ce se petrece la Kronstadt, dar Miliukov spune: „domnilor monarhişti, nu vă pripiţi, nu ne stânjeniţi prin comentariile dv. zgomotoase pe tema deplasării“. Şi el declară că, dacă se va produce o deplasare spre stânga, atunci este dispus să se pronunţe pentru Puterea sovietică, împotriva bolşevicilor.</p>', '<p><a id="p15"></a>Asemenea lucruri scrie Miliukov, şi are perfectă dreptate. El a învăţat câte ceva din istoria rusă şi de la moşieri şi capitalişti, dacă afirmă că evenimentele de la Kronstadt reprezintă în orice caz tendinţa de a crea o Putere sovietică fără bolşevici: niţel mai spre dreapta, cu niţel comerţ liber şi cu niţică Adunare constituantă. Ascultaţi pe oricare dintre menşevici, şi veţi auzi toate aceste cuvinte, poate, chiar fără să ieşiţi din această sală. (<span class="spt">Aplauze.</span>) Dacă lozinca evenimentelor de la Kronstadt este o mică deviere spre stânga — adică Putere sovietică cu anarhişti, care sunt un produs al calamităţilor, al războiului, al demobilizării armatei —, atunci de ce se pronunţă Miliukov în favoarea ei? Pentru că el ştie că o deviere este posibilă numai spre dictatura proletară sau spre capitalişti.</p>', '<p><a id="p16"></a>Altfel nici n-ar putea să existe putere politică. Deşi nu ducem azi lupta finală, ci doar una din luptele finale şi hotărâtoare, singurul răspuns just la întrebarea: împotriva cui vom duce noi astăzi una din luptele hotărâtoare este acesta: împotriva stihiei mic-burgheze din propria noastră casă. (<span class="spt">Aplauze.</span>) În ce priveşte moşierii şi capitaliştii, pe ei i-am învins în prima campanie, însă numai în prima, iar cea de-a doua se va desfăşura pe scară internaţională. Actualul capitalism nu poate să ducă război împotriva noastră, chiar dacă ar fi de o sută de ori mai puternic, pentru că acolo, în ţările înaintate, muncitorii au zădărnicit războiul lui ieri, iar azi îl vor zădărnici şi mai bine, şi mai sigur, pentru că acolo urmările războiului se fac tot mai mult simţite. Stihia mic-burgheză din propria noastră casă am învins-o noi, dar ea se va mai manifesta încă, şi tocmai acest lucru îl au în vedere moşierii şi capitaliştii, în special cei care sunt mai inteligenţi, cum e Miliukov, care a spus monarhiştilor: staţi liniştiţi acasă şi tăceţi din gură, pentru că altfel nu faceţi decât să întăriţi Puterea sovietică. Lucrul acesta l-a arătat mersul general al revoluţiilor, în care au existat dictaturi de scurtă durată ale oamenilor muncii, sprijinite vremelnic de către sate, dar n-a existat o putere consolidată a oamenilor muncii; în scurtă vreme totul revenea la vechea situaţie. Şi asta tocmai pentru că ţăranii, oamenii muncii, micii proprietari nu pot avea o politică proprie şi, după o serie de oscilări, sunt nevoiţi să dea îndărăt. Aşa s-a întâmplat în marea revoluţie franceză, aşa s-a întâmplat, într-o măsură mai mică, în toate celelalte revoluţii. Şi, bineînţeles, asta a servit de învăţătură pentru toată lumea. Albgardiştii de la noi au trecut graniţa, au mai străbătut o distanţă de trei zile de drum şi acum stau acolo la pândă cu sprijinul şi ajutorul capitalului vest-european. Aşa se prezintă situaţia. De aici reiese limpede care sunt sarcinile şi datoriile proletariatului.</p>', '<p><a id="p17"></a>Oboseala şi istovirea dau naştere unei anumite stări de spirit şi, uneori, desperării. Ca întotdeauna, la elementele revoluţionare această stare de spirit şi această desperare se manifestă prin anarhism. Aşa s-a întâmplat în toate ţările capitaliste, aşa se întâmplă şi la noi. Stihia mic-burgheză trece printr-o criză, deoarece în ultimii ani a dus-o greu, deşi nu atât de greu ca proletariatul în anul 1919, dar totuşi destul de greu. Ţărănimea a trebuit să salveze statul, să accepte predarea obligatorie, fără plată a surplusurilor; dar ea nu mai poate să suporte o asemenea încordare, şi prin aceasta se explică dezorientarea ei, şovăielile şi oscilările ei, şi de asemenea manifestări ţine seamă duşmanul capitalist, care spune: ajunge s-o clinteşti oleacă, s-o faci să se clatine, şi apoi totul o să meargă de la sine. Aceasta este semnificaţia evenimentelor de la Kronstadt, dacă se iau în considerare forţele de clasă pe scara întregii Rusii şi pe scară internaţională. Aceasta este semnificaţia uneia din luptele finale şi hotărâtoare, pe care o ducem pentru că n-am învins încă această stihie mic-burgheză, anarhică, şi pentru că de victoria ce o vom repurta asupra ei depinde soarta viitoare a revoluţiei. Dacă n-o vom învinge, vom fi aruncaţi înapoi, aşa cum s-a întâmplat cu revoluţia franceză. Acest sfârşit ar fi inevitabil, şi nu trebuie să-l pierdem din vedere, ci să-l privim cu ochii deschişi şi fără să ne eschivăm prin vorbărie goală. Trebuie să facem tot ce este posibil pentru a uşura situaţia acestei mase şi a păstra conducerea proletară, şi atunci mişcarea revoluţiei comuniste, care în Europa este în creştere, va căpăta noi întăriri. Ceea ce nu s-a întâmplat acolo azi poate să se întâmple mâine, ceea ce n-o să se întâmple mâine poate să se întâmple poimâine, însă asemenea perioade ca mâine şi poimâine înseamnă în istoria universală nu mai puţin de câţiva ani.</p>', '<p><a id="p18"></a>Acesta este răspunsul meu la întrebarea pentru ce luptăm în momentul de faţă şi pentru ce dăm una din bătăliile noastre finale şi hotărâtoare, — la întrebarea care e sensul ultimelor evenimente, ce sens are lupta de clasă în Rusia. Acum este clar de ce s-a înteţit atât de mult această luptă, de ce ne este atât de greu să înţelegem că duşmanul principal nu mai este Iudenici, Kolceak sau Denikin, ci situaţia noastră internă, propriul nostru mediu.</p>', '<table style="margin-left: auto; margin-right: auto;"><a id="p19"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '4.08.03text',
'title': '',
'info': 'Cuvântare rostită la congresul general al muncitorilor din transporturi (1921)',
},
{'year': '1920',
'image': 'lenin3',
'content': ['<p><a id="p0"></a>Întregul specific al momentului politic actual constă în aceea că noi trecem acum tocmai printr-o perioadă de cotitură, de tranziţie, în care facem un anumit zig-zag, că ne aflăm într-o perioadă în care trecem de la război la construcţia economică. Acest lucru l-am făcut şi înainte, dar niciodată în proporţii atât de mari. Şi aceasta trebuie să ne amintească din nou care sunt sarcinile politice generale ale Puterii sovietice, în ce constă specificul acestei treceri. Dictatura proletariatului a obţinut succese, pentru că a ştiut să îmbine constrângerea cu convingerea. Dictatura proletariatului nu se teme să recurgă la constrângere şi să exercite o categorică, hotărâtă şi necruţătoare constrângere pe linie de stat, deoarece clasa înaintată, care a fost cea mai asuprită de capitalism, are dreptul să exercite o asemenea constrângere, fiindcă o exercită în interesul tuturor celor ce muncesc şi sunt exploataţi şi posedă mijloace de constrângere şi de convingere de care nu dispunea nici una din clasele anterioare, deşi ele aveau posibilităţi materiale de propagandă şi agitaţie incomparabil mai mari decât noi.</p>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p2"></a>Politică, fără îndoială, am învăţat să facem; în acest domeniu nu putem fi derutaţi, fiindcă aici avem o bază solidă. Dar cu economia stăm prost. De acum înainte cea mai bună politică este să facem mai puţină politică. Puneţi în mişcare mai mulţi ingineri şi agronomi, învăţaţi de la ei, controlaţi-le munca, faceţi ca congresele şi conferinţele să nu semene cu nişte mitinguri, ci să devină organe de verificare a succeselor economice, în cadrul cărora să avem într-adevăr ce învăţa în materie de construcţie economică.</p>', '<p><a id="p3"></a>Veţi asculta raportul Comisiei de stat pentru electrificare, care a fost creată prin hotărârea din 7 februarie 1920 a C.E.C. din Rusia. La 21 februarie 1920, prezidiul Consiliului economic superior a semnat hotărârea definitivă cu privire la componenţa acestei comisii, şi o serie întreagă — peste o sută — de specialişti şi lucrători dintre cei mai buni, în primul rând ai Consiliului economic superior, împreună cu cele mai bune forţe ale Comisariatului poporului pentru comunicaţii şi ale Comisariatului poporului pentru agricultură s-au consacrat acestei opere. În acest volumaş, care astăzi sau mâine vă va fi distribuit tuturor, ni se prezintă rezultatele lucrărilor Comisiei de stat pentru electrificarea Rusiei. Sper că el n-are să vă sperie şi cred că nu-mi va fi greu să vă conving de importanţa lui deosebită. După părerea mea, acesta este un al doilea program al partidului nostru. Noi avem un program al partidului, care a fost foarte bine explicat de tovarăşii Preobrajenski şi Buharin într-o cărticică mai puţin groasă, dar cât se poate de valoroasă. Acesta este un program politic, care expune sarcinile noastre şi lămureşte relaţiile dintre clase şi mase. Dar, totodată, nu trebuie să uităm că e timpul să păşim într-adevăr pe această cale şi să apreciem rezultatele practice obţinute. Programul partidului nostru nu poate să rămână doar un program al partidului. El trebuie să devină un program al construcţiei noastre economice; altfel nu este bun nici ca program al partidului. El trebuie completat cu un al doilea program al partidului, cu un plan de lucrări pentru refacerea întregii economii naţionale şi pentru ridicarea ei la nivelul tehnicii moderne. Fără un plan de electrificare nu putem trece la o construcţie efectivă. Atunci când vorbim despre refacerea agriculturii, industriei şi transporturilor, despre îmbinarea lor armonioasă, nu putem să nu vorbim despre un plan economic de mari proporţii. Trebuie să ajungem la adoptarea unui anumit plan; fireşte, acest plan va fi adoptat numai în primă aproximaţie. Acest program al partidului nu va rămâne atât de neschimbat ca programul nostru actual, care poate fi modificat numai de congresele partidului. Nu, el va fi în fiecare zi îmbunătăţit, dezvoltat, perfecţionat şi modificat în fiecare atelier, în fiecare plasă. Avem nevoie de el chiar şi sub forma de schiţă iniţială, care va apărea în faţa întregii Rusii ca un măreţ plan economic prevăzut pentru cel puţin 10 ani şi va arăta cum să punem această ţară pe o adevărată bază economică, necesară pentru comunism. Care a fost unul din cele mai puternice imbolduri care au făcut să sporească înzecit forţele şi energia atunci când am luptat cu succes şi am repurtat victoria pe frontul războiului? Faptul că eram conştienţi de primejdie. Ne-am pus cu toţii atunci întrebarea: este oare cu putinţă ca moşierii şi capitaliştii să se întoarcă din nou în Rusia? Şi răspunsul a fost: da, este cu putinţă. De aceea ne-am încordat şi mai mult — de o sută de ori mai mult — forţele noastre, şi am învins.</p>', '<p><a id="p4"></a>Gândiţi-vă şi la frontul economic şi puneţi-vă întrebarea: este oare cu putinţă din punct de vedere economic ca în Rusia să vină iarăşi capitalismul? A trebuit să ducem luptă împotriva „suharevkăi“. <a href="javascript:void(0);" id="n237">[237]</a> Mai zilele trecute, în preajma deschiderii Congresului general al Sovietelor din Rusia, Sovietul de deputaţi ai muncitorilor şi ai ostaşilor roşii din Moscova a desfiinţat această instituţie puţin agreabilă. <span class="spt">(Aplauze.)</span> „Suharevka“ a fost desfiinţată, dar nu această „suharevkă“ care a fost desfiinţată prezintă pericol. A fost desfiinţată fosta „suharevkă“ din Piaţa Suharevskaia, şi asta nu era o treabă grea. Pericolul îl prezintă „suharevka“ ce dăinuie în spiritul şi faptele fiecărui mic proprietar. Această „suharevkă“ trebuie desfiinţată. Această „suharevkă“ stă la baza capitalismului. Atâta timp cât există ea, există şi posibilitatea pentru capitalişti de a se întoarce în Rusia şi de a deveni mai puternici decât noi. De asta trebuie să ne dăm bine seama. Acesta trebuie să fie pentru noi principalul imbold în muncă şi să constituie condiţia, criteriul succeselor noastre reale. Atâta timp cât trăim într-o ţară în care predomină mica gospodărie ţărănească, în Rusia există o bază economică mai trainică pentru capitalism decât pentru comunism. Acest lucru trebuie să ni-l întipărim bine în minte. Oricine a observat cu atenţie viaţa satului şi a făcut o comparaţie cu aceea a oraşului ştie că noi n-am smuls încă din rădăcini capitalismul şi n-am surpat încă fundamentul, temelia duşmanului intern. Acesta se menţine încă datorită micii gospodării, şi pentru a-i surpa temelia există un singur mijloc: să punem economia ţării, inclusiv agricultura, pe o bază tehnică nouă, pe baza tehnică a marii producţii moderne. O asemenea bază este numai electricitatea.</p>', '<p><a id="p5"></a><i>Comunismul este Puterea sovietică plus electrificarea întregii ţări</i>. Altfel vom rămâne o ţară cu mică gospodărie ţărănească, şi trebuie să înţelegem limpede acest lucru. Suntem mai slabi decât capitalismul nu numai pe plan mondial, dar şi în interiorul ţării. Asta o ştie toată lumea. Noi ne-am dat seama de situaţie şi vom face în aşa fel ca baza economică să nu mai fie mica gospodărie ţărănească, ci marea industrie. Numai atunci când ţara va fi electrificată, când industria, agricultura şi transporturile vor fi aşezate pe baza tehnică a marii industrii moderne, numai atunci vom învinge definitiv.</p>', '<p><a id="p6"></a>Noi am elaborat de pe acum un plan preliminar de electrificare a ţării, la care au lucrat 200 de oameni de ştiinţă şi tehnicieni dintre cei mai buni pe care-i avem. Acesta este un plan care ne permite să facem pentru o perioadă mai îndelungată, de cel puţin zece ani, o evaluare a mijloacelor materiale şi financiare necesare.</p>', '<table style="margin-left: auto; margin-right: auto;"><a id="p7"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p8"></a>Am avut prilejul nu demult să asist la o serbare ţărănească într-o localitate mai îndepărtată din gubernia Moscova, în judeţul Volokolamsk. Acolo ţăranii au acum lumină electrică. S-a organizat un miting sub cerul liber, şi unul dintre ţărani a ieşit în faţă şi a ţinut o cuvântare în care a salutat acest nou eveniment în viaţa ţăranilor. El a spus: noi, ţăranii, am trăit în întuneric, dar iată că acum la noi s-a făcut lumină, „o lumină nenaturală, care va împrăştia întunericul în care au trăit ţăranii“. Pe mine personal nu m-au mirat aceste cuvinte. Desigur, pentru masele de ţărani fără partid lumina electrică este o lumină „nenaturală“, dar pentru noi este nenatural că timp de secole şi milenii ţăranii şi muncitorii au putut să trăiască în asemenea întuneric, în mizerie, asupriţi de moşieri şi de capitalişti. Nu se poate ieşi repede din acest întuneric. Dar în momentul de faţă trebuie să facem în aşa fel ca fiecare centrală electrică construită de noi să devină într-adevăr un sprijin în opera de luminare a maselor, să se ocupe, ca să zicem aşa, de răspândirea în rândul maselor a cunoştinţelor despre electricitate.</p>', '<table style="margin-left: auto; margin-right: auto;"><a id="p9"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p10"></a>Trebuie să facem în aşa fel ca fiecare fabrică, fiecare uzină electrică să devină un focar de cultură, şi atunci când Rusia se va acoperi cu o deasă reţea de centrale electrice şi de puternice instalaţii tehnice, construcţia noastră economică comunistă va deveni un model pentru viitoarea Europă socialistă şi Asie socialistă. <span class="spt">(Aplauze furtunoase, îndelung repetate.)</span>\n</p>'],
'idChr': '4.09text',
'title': '',
'info': 'Al VIII-lea Congres general al Sovietelor din Rusia (1920)',
},
{'year': 'b',
'image': 'lenin3',
'content': ['<h6 style="text-align: center;"><a id="p0"></a>Proiect de rezoluţie cu privire la devierea sindicalistă şi anarhistă din partidul nostru</h6>', '<p><a id="p1"></a>1. În ultimele luni s-a manifestat limpede în rândurile partidului o deviere sindicalistă şi anarhistă, care necesită luarea celor mai hotărâte măsuri de luptă ideologică, precum şi de curăţire şi de însănătoşire a partidului.</p>', '<p><a id="p2"></a>2. Această deviere se datoreşte în parte faptului că în rândurile partidului au intrat foşti menşevici, precum şi muncitori şi ţărani care nu şi-au însuşit încă pe deplin concepţia comunistă despre lume; dar ea se datoreşte mai ales influenţei pe care o exercită asupra proletariatului şi asupra P.C. din Rusia stihia mic-burgheză, care în ţara noastră este extraordinar de puternică şi care în mod inevitabil generează oscilări spre anarhism, mai cu seamă într-un moment când situaţia maselor s-a înrăutăţit simţitor din cauza recoltei proaste şi a urmărilor dezastruoase ale războiului şi când, prin demobilizarea unei armate de milioane de oameni, sunt puşi în disponibilitate sute de mii de ţărani şi muncitori, care nu pot găsi de îndată surse normale de existenţă.</p>', '<p><a id="p3"></a>3. Expresia cea mai desăvârşită din punct de vedere teoretic şi cea mai pregnantă a acestei devieri <i>(variantă:</i> o expresie din cele mai desăvârşite etc. ale acestei devieri) o constituie tezele şi celelalte documente publicistice ale grupului aşa-zisei „opoziţii muncitoreşti“. Destul de semnificativă este, bunăoară, următoarea teză a acestui grup: „Sarcina de a organiza conducerea economiei naţionale revine unui congres general al producătorilor din Rusia, grupaţi în sindicate pe ramuri de producţie, acestea aleg organul central, care conduce întreaga economie naţională a republicii“.</p>', '<p><a id="p4"></a>Ideile care stau la baza acestei declaraţii şi numeroase alte declaraţii similare sunt complet greşite din punct de vedere teoretic, căci ele înseamnă o totală ruptură cu marxismul şi comunismul, ca şi cu rezultatele experienţei practice a tuturor revoluţiilor semiproletare şi a actualei revoluţii proletare.</p>', '<p><a id="p5"></a>În primul rând, noţiunea de „producător“ pune laolaltă pe proletar cu semiproletarul şi cu micul producător de mărfuri, constituind astfel o abatere esenţială de la noţiunea fundamentală a luptei de clasă şi de la cerinţa esenţială de a face o distincţie precisă între clase.</p>', '<p><a id="p6"></a>În al doilea rând, orientarea spre masele fără partid sau tendinţa de a cocheta cu ele — care-şi găseşte expresia în teza sus-menţionată — constituie o abatere nu mai puţin esenţială de la marxism.</p>', '<p><a id="p7"></a>Marxismul ne învaţă — şi această învăţătură a fost confirmată formal nu numai de către întreaga Internaţională Comunistă în hotărârea adoptată de cel de-al II-lea Congres al ei (din 1920) cu privire la rolul partidului politic al proletariatului, dar şi practic, de revoluţia noastră — că numai partidul politic al clasei muncitoare, adică partidul comunist, este în stare să unească, să educe şi să organizeze o asemenea avangardă a proletariatului şi a întregii mase muncitoare, care este singura în stare să opună rezistenţă inevitabilelor oscilări mic-burgheze ale acestei mase, inevitabilelor tradiţii şi recidive de îngustime de breaslă sau de prejudecăţi de breaslă în rândurile proletariatului şi să conducă întreaga activitate unită a întregului proletariat, adică să conducă din punct de vedere politic proletariatul şi, prin el, să conducă toate masele muncitoare. Altfel nu poate fi înfăptuită dictatura proletariatului.</p>', '<p><a id="p8"></a>Înţelegerea greşită a rolului partidului comunist în ceea ce priveşte raportul dintre el şi proletariatul fără partid şi apoi în ceea ce priveşte raportul dintre primul şi cel de-al doilea factor şi întreaga masă a oamenilor muncii constituie o abatere teoretică esenţială de la comunism şi o deviere în direcţia sindicalismului şi anarhismului, şi de această deviere sunt îmbibate toate concepţiile grupului „opoziţia muncitorească“.</p>', '<p><a id="p9"></a>4. Congresul al X-lea al P.C. din Rusia declară că el consideră ca fiind, de asemenea, complet greşite toate încercările întreprinse de către grupul menţionat şi de către alte persoane de a-şi apăra concepţiile lor eronate invocând paragraful 5 din partea economică a programului P.C. din Rusia, care tratează despre rolul sindicatelor. În acest paragraf se spune că „sindicatele trebuie să ajungă să concentreze efectiv în mâinile lor întreaga conducere a întregii economii naţionale, ca un singur tot economic“ şi că ele „asigură în felul acesta o legătură indisolubilă între administraţia centrală de stat, economia naţională şi masele largi ale oamenilor muncii“, „atrăgând“ aceste mase „la munca directă de conducere a economiei“.</p>', '<p><a id="p10"></a>În acelaşi paragraf al programului P.C. din Rusia se spune că o condiţie prealabilă pentru o asemenea situaţie, la care „trebuie să ajungă“ sindicatele, o constituie procesul „eliberării în tot mai mare măsură a sindicatelor de spiritul îngust de breaslă“ şi al cuprinderii majorităţii, „iar treptat a absolut tuturor“ oamenilor muncii în sindicate.</p>', '<p><a id="p11"></a>În sfârşit, în acelaşi paragraf al programului P.C. din Rusia se subliniază că sindicatele, „potrivit legilor R.S.F.S.R. <a href="javascript:void(0);" id="n239">[239]</a> şi practicii statornicite, participă deja la activitatea tuturor organelor locale şi centrale de conducere a industriei“.</p>', '<p><a id="p12"></a>În loc să ţină seama tocmai de această experienţă practică a participării la conducere, în loc să dezvolte mai departe această experienţă în strictă concordanţă cu succesele obţinute şi cu greşelile îndreptate, sindicaliştii şi anarhiştii formulează de-a dreptul lozinca: „congrese sau un congres al producătorilor“, care „să aleagă“ organele de conducere ale economiei. Rolul conducător, educator şi organizator al partidului faţă de sindicatele proletariatului şi al proletariatului faţă de masele semimic-burgheze şi de-a dreptul mic-burgheze ale oamenilor muncii este astfel cu desăvârşire ocolit şi înlăturat, şi în locul continuării şi îmbunătăţirii muncii practice de construire a unor noi forme de economie, care a fost deja începută de Puterea sovietică, rezultă o năruire mic-burghezo-anarhistă a acestei munci, ceea ce nu poate să ducă decât la triumful contrarevoluţiei burgheze.</p>', '<p><a id="p13"></a>5. În concepţiile acestui grup şi ale grupurilor şi persoanelor analoge, Congresul P.C. din Rusia vede nu numai o eroare teoretică şi o atitudine complet greşită faţă de experienţa practică a construcţiei economice începute de Puterea sovietică, dar şi o gravă greşeală politică şi o primejdie politică directă pentru însăşi existenţa dictaturii proletariatului.</p>', '<p><a id="p14"></a>Într-o ţară ca Rusia, puternica precumpănite a stihiei mic-burgheze şi inevitabila ascuţire la extrem a lipsurilor şi suferinţelor poporului — ca urmare a războiului, ruinei economice, sărăcirii, epidemiilor şi recoltelor proaste — provoacă oscilări deosebit de pronunţate în starea de spirit a maselor mic-burgheze şi semiproletare. Aceste oscilări se produc când în direcţia unei întăriri a alianţei acestor mase cu proletariatul, când în direcţia unei restaurări a burgheziei, şi întreaga experienţă a tuturor revoluţiilor din secolele XVIII, XIX şi XX arată cât se poate de clar şi de concludent că aceste oscilări — dacă are loc o cât de mică slăbire în unitatea, forţa şi influenţa avangărzii revoluţionare a proletariatului — nu pot duce la altceva decât la restaurarea puterii şi a proprietăţii capitaliştilor şi moşierilor.</p>', '<p><a id="p15"></a>De aceea concepţiile „opoziţiei muncitoreşti“ şi ale elementelor similare nu numai că sunt greşite din punct de vedere teoretic, dar constituie în mod practic expresia oscilărilor mic-burgheze şi anarhice, duc în mod practic la slăbirea liniei călăuzitoare, consecvente a partidului comunist şi oferă, în practică, un sprijin duşmanilor de clasă ai revoluţiei proletare.</p>', '<p><a id="p16"></a>6. Pe baza celor expuse mai sus, congresul P.C. din Rusia respinge cu hotărâre ideile menţionate, în care îşi găseşte expresia o deviere sindicalistă şi anarhistă, şi consideră necesar:</p>', '<p><a id="p17"></a>în primul rând, să ducă o luptă ideologică fermă şi sistematică împotriva acestor idei;</p>', '<p><a id="p18"></a>în al doilea rând, congresul consideră că propagarea acestor idei este incompatibilă cu calitatea de membru al P.C. din Rusia.</p>', '<p><a id="p19"></a>Însărcinând Comitetul Central cu aplicarea strictă a acestor hotărâri, congresul menţionează în acelaşi timp că în diverse publicaţii şi culegeri speciale etc. putem şi trebuie să acordăm loc unui mai amplu schimb de păreri între membrii partidului asupra tuturor problemelor menţionate.\r\n</p>'],
'idChr': '4.10.01text',
'title': 'Proiect de rezoluţie cu privire la devierea sindicalistă şi anarhistă din partidul nostru',
'info': 'Congresul al X-lea al P.C. (b) din Rusia (1921)',
},
{'year': 'b',
'image': 'lenin3',
'content': ['<h6 style="text-align: center;"><a id="p0"></a>Proiect de rezoluţie cu privire la unitatea partidului</h6>', '<p><a id="p1"></a>1. Congresul atrage atenţia tuturor membrilor de partid că unitatea şi coeziunea rândurilor partidului, asigurarea unei depline încrederi între membrii de partid şi a unei activităţi cu adevărat armonioase, care să întruchipeze cu adevărat unitatea de voinţă a avangărzii proletariatului, sunt deosebit de necesare în momentul de faţă, când o serie de împrejurări fac ca oscilările în rândurile populaţiei mic-burgheze a ţării să devină tot mai pronunţate.</p>', '<p><a id="p2"></a> 2. Or, încă înainte de discuţia generală cu privire la sindicate s-au constatat în partidul nostru unele simptome de fracţionism, adică de apariţie a unor grupuri cu platforme proprii, care manifestau, într-o anumită măsură, tendinţa de a se izola de restul partidului şi de a-şi crea o disciplină proprie, de grup. Asemenea simptome de fracţionism au manifestat, de pildă, la una din conferinţele de partid din Moscova (în noiembrie 1920) şi din Harkov, atât grupul aşa-zisei „opoziţii muncitoreşti“, cât şi, într-o oarecare măsură, grupul aşa-zisului „centralism democratic“.</p>', '<p><a id="p3"></a>Este necesar ca toţi muncitorii conştienţi să-şi dea bine seama cât de dăunător şi de inadmisibil este orice fracţionism, care, chiar dacă reprezentanţii diferitelor grupuri sunt animaţi de cea mai vie dorinţă de a păstra unitatea partidului, în practică duce în mod inevitabil la slăbirea activităţii colective şi la încercări repetate şi intense, întreprinse de duşmanii care se strecoară în rândurile partidului de guvernământ, de a adânci divergenţele şi de a le folosi în scopuri contrarevoluţionare.</p>', '<p><a id="p4"></a>Cum caută duşmanii proletariatului să profite de orice abatere de la linia comunistă strict consecventă, s-a văzut, poate, în modul cel mai concret din exemplul rebeliunii de la Kronstadt, când contrarevoluţia burgheză şi albgardiştii din toate ţările lumii s-au arătat dintr-o dată dispuşi să accepte până şi lozinca unui regim sovietic, numai şi numai să răstoarne dictatura proletariatului din Rusia, şi când socialiştii-revoluţionari şi contrarevoluţia burgheză, în general, au folosit la Kronstadt lozinca unei răscoale pornite, chipurile, în numele Puterii sovietice, dar îndreptate împotriva guvernului sovietic din Rusia. Asemenea fapte dovedesc pe deplin că albgardiştii încearcă şi se pricep să se deghizeze în comunişti, ba încă în comunişti foarte de stânga, numai şi numai să slăbească şi să doboare bastionul revoluţiei proletare din Rusia. Manifestele menşevice răspândite la Petrograd în ajunul rebeliunii de la Kronstadt arată, de asemenea, cum au căutat menşevicii să exploateze divergenţele şi unele începuturi de fracţionism din sânul P.C. din Rusia pentru a încuraja şi sprijini de fapt pe rebelii de la Kronstadt — socialiştii-revoluţionari şi albgardiştii —, dându-se drept adversari ai rebeliunilor şi partizani ai Puterii sovietice, dar ai unei Puteri sovietice căreia voiau să-i aducă, chipurile, unele mici corectări.</p>', '<p><a id="p5"></a>3. Propaganda în această problemă trebuie să constea, pe de o parte, în a explica temeinic prejudiciul şi pericolul pe care-l prezintă fracţionismul din punctul de vedere al unităţii partidului şi al realizării unităţii de voinţă a avangărzii proletariatului, care constituie principala condiţie pentru succesul dictaturii proletariatului, iar pe de altă parte în a explica specificul noilor procedee tactice folosite de duşmanii Puterii sovietice. Aceşti duşmani, care s-au convins că, acţionând în mod făţiş sub steagul albgardist, contrarevoluţia n-are nici o şansă de reuşită, fac acum toate eforturile pentru ca, profitând de divergenţele din sânul P.C. din Rusia, să dea, într-un fel sau altul, un impuls contrarevoluţiei prin trecerea puterii în mâinile unei formaţii politice care în aparenţă este cea mai apropiată de recunoaşterea Puterii sovietice.</p>', '<p><a id="p6"></a>Propaganda trebuie totodată să lămurească experienţa revoluţiilor precedente, în cursul cărora contrarevoluţia a sprijinit opoziţia cea mai apropiată de partidul cel mai revoluţionar, cu scopul de a zdruncina şi răsturna dictatura revoluţionară şi a deschide astfel drumul pentru o ulterioară victorie totală a contrarevoluţiei, a capitaliştilor şi moşierilor.</p>', '<p><a id="p7"></a>4. În lupta practică împotriva fracţionismului este necesar ca fiecare organizaţie de partid să vegheze cu toată stricteţea ca să nu fie îngăduite nici un fel de manifestări fracţioniste. Critica, absolut necesară, a lipsurilor partidului trebuie făcută în aşa fel încât orice propunere practică să fie trimisă într-o formă cât mai precisă, imediat şi fără nici o tărăgănire, organelor conducătoare de partid locale şi organului central, spre a fi examinată şi soluţionată. În afară de asta, oricine are de făcut o critică trebuie să ţină seama, în ce priveşte forma ei, de situaţia partidului, care este înconjurat de duşmani, iar în ceea ce priveşte conţinutul ei trebuie ca, printr-o participare directă la activitatea Sovietelor şi la munca partidului, să verifice cum sunt îndreptate în practică greşelile partidului sau ale unor membri ai săi. Orice analiză a liniei generale a partidului sau aprecierea experienţei lui practice, controlul executării hotărârilor lui, cercetarea metodelor de îndreptare a greşelilor ş.a.m.d. nu trebuie în nici un caz să fie supuse unei discuţii prealabile în cadrul unor grupuri formate pe baza vreunei „platforme“ etc., ci trebuie să fie supuse neapărat unei discuţii directe a tuturor membrilor de partid. în acest scop, congresul dispune să se editeze mai regulat „Diskussionnîi Listok“, <a href="javascript:void(0);" id="n240">[240]</a> precum şi nişte culegeri speciale, în care să se urmărească neîncetat ca critica să privească fondul chestiunii şi să nu capete în nici un caz forme care ar putea să servească duşmanilor de clasă ai proletariatului.</p>', '<p><a id="p8"></a>5. Respingând din principiu devierea spre sindicalism şi anarhism, care este analizată într-o rezoluţie specială, şi însărcinând Comitetul Central să procedeze la lichidarea totală a oricărui fracţionism, congresul declară în acelaşi timp că în ce priveşte problemele care au atras în mod deosebit atenţia, de pildă, a grupului aşa-zisei „opoziţii muncitoreşti“ — curăţirea partidului de elementele neproletare şi nesigure, lupta împotriva birocratismului, dezvoltarea democratismului şi iniţiativa muncitorilor etc. —, orice propuneri concrete trebuie examinate cu cea mai mare atenţie şi verificate în munca practică. Partidul trebuie să ştie că în aceste probleme noi nu aplicăm toate măsurile necesare, pentru că întâmpinăm o serie întreagă de obstacole de tot felul şi că, respingând categoric aşa-zisa critică, care are un caracter fracţionist şi neconstructiv, partidul va continua neobosit, încercând metode noi, să lupte prin toate mijloacele împotriva birocratismului, pentru lărgirea democratismului, a iniţiativei, pentru descoperirea, demascarea şi izgonirea elementelor străine care s-au strecurat în partid ş.a.m.d.</p>', '<p><a id="p9"></a>6. De aceea congresul declară dizolvate şi hotărăşte să fie dizolvate imediat şi fără excepţie toate grupurile care s-au format pe baza unei platforme sau alteia (cum ar fi: grupurile „opoziţia muncitorească“, „centralismul democratic“ etc.). Neexecutarea acestei hotărâri a congresului atrage neapărat după sine excluderea imediată din partid.</p>', '<p><a id="p10"></a>7. Pentru a realiza o strictă disciplină în rândurile partidului şi în întreaga activitate sovietică şi pentru a ajunge la o cât mai mare unitate prin înlăturarea oricărui fracţionism, congresul împuterniceşte Comitetul Central să aplice, în cazurile de încălcare a disciplinei sau de reînviere ori îngăduire a fracţionismului, toate sancţiunile de partid, inclusiv excluderea din partid, iar pentru membrii Comitetului Central trecerea în situaţia de membri supleanţi şi, ca măsură extremă, chiar excluderea din partid. Aplicarea acestei măsuri extreme faţă de membrii şi membrii supleanţi ai Comitetului Central şi faţă de membrii Comisiei de Control este valabilă numai cu condiţia de a se convoca o plenară a Comitetului Central, la care să fie chemaţi să participe toţi membrii supleanţi ai Comitetului Central şi toţi membrii Comisiei de Control. Dacă o asemenea adunare generală a conducătorilor cu cea mai mare răspundere ai partidului va considera, cu două treimi din voturi, că este necesară trecerea unui membru al Comitetului Central în situaţia de membru supleant sau excluderea lui din partid, atunci această măsură trebuie aplicată imediat.\r\n</p>'],
'idChr': '4.10.02text',
'title': 'Proiect de rezoluţie cu privire la unitatea partidului',
'info': 'Congresul al X-lea al P.C. (b) din Rusia (1921)',
},
{'year': 'b',
'image': 'lenin3',
'content': ['<p><a id="p0"></a>Tovarăşi, problema înlocuirii predării obligatorii a surplusurilor de produse agricole printr-un impozit are, în primul rând şi mai ales, un caracter politic, întrucât fondul ei constă în atitudinea clasei muncitoare faţă de ţărănime. Punând această problemă, înseamnă că trebuie să supunem unei noi analize — sau aş zice, poate, unei analize suplimentare mai precaute şi mai juste — şi unei anumite revizuiri relaţiile dintre aceste două clase principale, întrucât de lupta sau de înţelegerea dintre ele depinde soarta întregii noastre revoluţii. Nu e nevoie să mă ocup în mod amănunţit de motivele unei asemenea revizuiri. Dv., desigur, ştiţi cu toţii foarte bine ce înlănţuire de evenimente, legate îndeosebi de extrema ascuţire a lipsurilor provocate de război, de ruină, de demobilizare şi de recolta extrem de proastă, ce concurs de împrejurări a făcut ca situaţia ţărănimii să fie deosebit de critică şi de grea şi ca oscilările ei, în sensul îndepărtării de proletariat şi al apropierii de burghezie, să se accentueze în mod inevitabil.</p>', '<p><a id="p1"></a>Aş vrea să spun câteva cuvinte despre importanţa teoretică a acestei probleme sau despre modul cum trebuie ea pusă din punct de vedere teoretic. Nu încape îndoială că, într-o ţară în care imensa majoritate a populaţiei o formează micii producători agricoli, revoluţia socialistă poate fi înfăptuită numai printr-o serie întregă de măsuri speciale de tranziţie, care în ţările cu capitalism dezvoltat, în care muncitorii salariaţi din industrie şi din agricultură alcătuiesc imensa majoritate, ar fi cu totul inutile. În ţările cu capitalism dezvoltat există o clasă de muncitori agricoli salariaţi, care s-a format în decurs de decenii. Numai o asemenea clasă poate să constituie din punct de vedere social, economic şi politic un reazem pentru trecerea nemijlocită la socialism. Numai în ţările în care această clasă este îndeajuns de dezvoltată trecerea nemijlocită de la capitalism la socialism este posibilă şi nu necesită măsuri speciale de tranziţie pe scara întregului stat. Noi am subliniat, într-o serie întreagă de lucrări, în toate cuvântările noastre, ca şi în toate publicaţiile noastre, că în Rusia lucrurile nu stau aşa, că în această ţară avem o minoritate de muncitori industriali şi o imensă majoritate de mici agricultori. Într-o asemenea ţară, revoluţia socialistă poate avea un succes definitiv numai dacă sunt îndeplinite două condiţii. Prima condiţie este ca ea să fie sprijinită la timp de revoluţia socialistă din una sau din câteva ţări capitaliste înaintate. După cum ştiţi, pentru crearea acestei condiţii, noi am făcut foarte mult în comparaţie cu ceea ce s-a făcut în trecut, însă n-am făcut nici pe departe atât cât trebuia pentru ca ea să devină o realitate.</p>', '<p><a id="p2"></a>Cealaltă condiţie constă în înţelegerea între proletariat, care îşi exercită dictatura sau care deţine puterea de stat, şi majoritatea populaţiei ţărăneşti. Înţelegerea este o noţiune foarte largă, care include o serie întreagă de măsuri şi de treceri. Aici ar fi cazul să spunem că în întreaga noastră propagandă şi agitaţie trebuie să punem problema în mod deschis. Cei ce înţeleg prin politică procedee ieftine, care uneori se învecinează cu înşelăciunea, trebuie să întâmpine, în rândurile noastre, cea mai hotărâtă atitudine de reprobare. Este absolut necesar ca greşelile lor să fie îndreptate. Clasele nu pot fi înşelate. Noi am făcut foarte mult în aceşti trei ani pentru ridicarea conştiinţei politice a maselor. Ele au învăţat cel mai mult din lupta lor îndârjită. Este necesar ca noi, conformându-ne concepţiei noastre despre lume, experienţei noastre revoluţionare, căpătate în decurs de decenii, şi învăţămintelor revoluţiei noastre, să punem problemele fără ocol: interesele acestor două clase diferă între ele, ceea ce vrea muncitorul nu vrea micul agricultor.</p>', '<p><a id="p3"></a>Noi ştim că numai o înţelegere cu ţărănimea poate să salveze revoluţia socialistă din Rusia atâta timp cât în celelalte ţări revoluţia n-a început încă. Şi acest lucru trebuie spus pe faţă la toate adunările şi în toate publicaţiile. Ştim că această înţelegere dintre clasa muncitoare şi ţărănime este instabilă — ca să vorbim delicat şi fără să consemnăm acest cuvânt „delicat“ în procesul-verbal —, iar dacă e să vorbim deschis, ea se prezintă mult mai prost. În orice caz, să nu căutăm să ascundem nimic, ci să spunem în mod deschis că ţărănimea este nemulţumită de forma relaţiilor stabilite între noi şi ea, că ea nu vrea să accepte această formă de relaţii şi nu vrea să mai trăiască în asemenea condiţii. Acest lucru e de netăgăduit. Această voinţă a ei s-a manifestat în mod categoric. Aceasta este voinţa maselor covârşitoare ale populaţiei muncitoare. Noi trebuie să ţinem seama de ea şi suntem oameni politici destul de realişti ca să spunem pe faţă: trebuie să revizuim politica noastră faţă de ţărănime. Aşa cum a fost până acum nu mai merge, o asemenea situaţie nu mai poate să dureze.</p>', '<table style="margin-left: auto; margin-right: auto;"><a id="p4"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p5"></a>Oricât de grea ar fi situaţia noastră în ceea ce priveşte resursele, sarcina de a satisface ţărănimea mijlocaşă trebuie rezolvată. Ţărănimea este acum, într-o proporţie mult mai mare decât înainte, alcătuită din mijlocaşi, contradicţiile din sânul ei s-au atenuat, darea în folosinţă a pământului se face în mod mult mai egalitar, poziţia chiaburilor este subminată şi în mare parte ei au fost expropriaţi în Rusia mai mult decât în Ucraina, iar în Siberia mai puţin. Dar în general vorbind, datele statistice arată în mod absolut indiscutabil că satul s-a nivelat, adică diferenţa, altădată atât de pronunţată, dintre chiaburi şi ţăranii care nu puteau să cultive pământ s-a atenuat. Totul a devenit mai nivelat, în linii generale ţărănimea a devenit mijlocaşă.</p>', '<p><a id="p6"></a>Putem noi să satisfacem această ţărănime mijlocaşă luată ca atare, cu particularităţile ei economice, cu rădăcinile ei economice? Dacă vreunul dintre comunişti şi-a închipuit că în trei ani de zile se poate transforma baza economică, rădăcinile economice ale micii gospodării agricole, a fost, desigur, un visător. Şi — de ce să ne ascundem? — asemenea visători au fost destui în rândurile noastre. Şi în asta nu-i nimic deosebit de rău. Cum ar fi putut să înceapă fără visători într-o ţară ca a noastră revoluţia socialistă? Practica, bineînţeles, a arătat ce rol uriaş pot avea experienţele şi iniţiativele de tot felul în domeniul gospodăririi colective în agricultură. Dar practica a arătat că aceste experienţe, considerate ca atare, au jucat şi un rol negativ atunci când oameni animaţi de cele mai bune intenţii şi dorinţe s-au dus la sate să organizeze comune şi gospodării colective fără să ştie să gospodărească, pentru că erau lipsiţi de experienţă în acest domeniu. Experienţa acestor gospodării colective ne oferă un exemplu de felul cum nu trebuie să gospodărim; de aceea ţăranii din împrejurimi râd de ele sau se arată indignaţi.</p>', '<p><a id="p7"></a>Dv. ştiţi foarte bine câte cazuri de acest fel au existat. Repet, aici nu e nimic de mirare, fiindcă transformarea micului agricultor, schimbarea întregii lui mentalităţi şi a deprinderilor lui, este un lucru pentru care e nevoie de generaţii întregi. Numai baza materială, tehnica, folosirea masivă a tractoarelor şi a maşinilor în agricultură, electrificarea pe scară largă pot să rezolve această problemă în ceea ce priveşte micul agricultor, pot să însănătoşească, ca să zic aşa, întreaga lui psihologie. Aceasta l-ar transforma în chip radical şi extrem de repede pe micul agricultor. Dacă spun că e nevoie de generaţii, nu înseamnă că e nevoie de secole. Înţelegeţi foarte bine că pentru a procura tractoarele şi maşinile necesare şi pentru a electrifica o ţară imensă, pentru a realiza toate acestea poate să fie nevoie, în orice caz, cel puţin de decenii. Iată care este situaţia obiectivă.</p>', '<p><a id="p8"></a>Trebuie să ne străduim să satisfacem cerinţele ţăranilor, care nu sunt satisfăcuţi, care nu sunt mulţumiţi, care pe drept cuvânt nu sunt şi nu pot fi mulţumiţi. Trebuie să le spunem: „Da, o asemenea situaţie nu mai poate să dureze. Cum să-l satisfacem pe ţăran şi ce înseamnă să-l satisfacem? Unde putem găsi răspuns la asemenea întrebare? Fireşte, în înseşi cerinţele ţărănimii. Noi cunoaştem aceste cerinţe. Dar trebuie să le verificăm, să analizăm din punctul de vedere al ştiinţei economice tot ce ştim despre cerinţele economice ale agricultorului. După ce vom fi aprofundat această problemă, ne vom spune numaidecât: pe micul agricultor putem să-l satisfacem, în fond, prin două lucruri: în primul rând, e nevoie de o anumită libertate a schimbului, de care să beneficieze micul proprietar particular, iar în al doilea rând e nevoie să procurăm mărfuri şi produse. Ce fel de libertate a schimbului mai e şi asta, dacă n-ai ce să schimbi, şi ce fel de libertate a comerţului, dacă n-ai cu ce să faci comerţ? Ea rămâne un simplu petic de hârtie; dar clasele nu pot fi satisfăcute cu hârtii, ci cu obiecte materiale. Aceste două condiţii trebuie înţelese bine de tot. Despre cea de-a doua condiţie — cum să procurăm mărfuri şi dacă vom reuşi să le procurăm — am să vorbesc mai pe urmă. Asupra primei condiţii însă — asupra libertăţii schimbului —, trebuie să ne oprim acum.</p>', '<p><a id="p9"></a>Dar ce este libertatea schimbului? Libertatea schimbului este libertatea comerţului, iar libertatea comerţului înseamnă întoarcere la capitalism. Libertatea schimbului şi libertatea comerţului înseamnă schimb de mărfuri între micii producători individuali. Noi toţi, chiar şi aceia care ne-am însuşit doar a.b.c.-ul marxismului, ştim că acest schimb şi această libertate a comerţului au ca rezultat inevitabil împărţirea producătorilor de mărfuri în posesori de capital şi posesori de braţe de muncă, împărţirea în capitalişti şi muncitori salariaţi, adică restaurarea robiei salariate capitaliste, care nu cade din cer şi care, în lumea întreagă, ia naştere tocmai din gospodăria agricolă producătoare de mărfuri şi se dezvoltă pe baza ei. Acest lucru îl ştim foarte bine sub aspectul său teoretic, şi în Rusia acest lucru nu poate să nu-l observe oricine priveşte cu atenţie viaţa şi condiţiile gospodăriei micului agricultor.</p>', '<p><a id="p10"></a>Se pune acum întrebarea: cum aşa, poate partidul comunist să admită şi să introducă comerţul liber? Nu există cumva aici unele contradicţii de neîmpăcat? La această întrebare trebuie să răspundem că, sub aspectul ei practic, soluţionarea problemei este, bineînţeles, extrem de grea.</p>', '<table style="margin-left: auto; margin-right: auto;"><a id="p11"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p12"></a>În această privinţă, multe din cele făcute de noi sunt pur şi simplu greşite, şi ar fi o mare crimă să nu vedem şi să nu înţelegem că aici n-am păstrat şi n-am ştiut să păstrăm măsura. Dar aici a fost şi o necesitate inexorabilă: noi am trăit până acum în condiţiile unui război atât de înverşunat şi atât de greu, că nici în domeniul economic nu ne-a rămas altceva de făcut decât să acţionăm milităreşte. Şi a fost o minune că o ţară ruinată a făcut faţă unui asemenea război, dar această minune n-a căzut din cer, ci s-a născut din interesele economice ale clasei muncitoare şi ale ţărănimii, care au înfăptuit această minune prin avântul lor de masă; datorită acestei minuni am putut noi să dăm o ripostă moşierilor şi capitaliştilor. Dar, totodată, rămâne un fapt indiscutabil, pe care în munca noastră de agitaţie şi propagandă nu trebuie să-l ascundem, şi anume că am mers mai departe decât era necesar din punct de vedere teoretic şi politic. Noi putem să admitem într-o măsură destul de mare libertatea schimbului de produse pe piaţa locală, fără să distrugem puterea politică a proletariatului, ci, dimpotrivă, întărind-o. Cum trebuie făcut acest lucru — asta este o problemă de domeniul practicii. Sarcina mea constă în a vă dovedi că teoretic acest lucru este cu putinţă. Proletariatul care deţine puterea de stat, dacă posedă unele resurse, poate foarte bine să le pună în circulaţie şi în felul acesta să satisfacă într-o oarecare măsură pe ţăranul mijlocaş, pe baza schimbului de produse în cadrul circuitului economic local.</p>', '<table style="margin-left: auto; margin-right: auto;"><a id="p13"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p14"></a>Oamenii o să ne întrebe şi o să vrea să afle de unde o să luăm noi mărfuri. Pentru libertatea comerţului, după cum se ştie, e nevoie de mărfuri, iar ţăranii sunt oameni foarte deştepţi şi se pricep de minune să te ia în derâdere. Putem noi acum să procurăm mărfuri? Acum o să putem, pentru că situaţia noastră economică pe plan internaţional s-a îmbunătăţit enorm. Noi luptăm împotriva capitalului internaţional, care, văzând republica noastră, a spus: „Ăştia-s nişte tâlhari, nişte crocodili“ (aceste cuvinte mi-au fost relatate textual de o pictoriţă engleză, care a auzit această expresie de la un om politic dintre cei mai influenţi). Şi, din moment ce sunt nişte crocodili, nu poţi decât să-i dispreţuieşti. Aceasta era părerea capitalului internaţional. Era părerea duşmanului de clasă, şi din punctul lui de vedere el avea dreptate. Dar justeţea unor asemenea concluzii trebuie verificată prin practică. Dacă tu, capital internaţional, care eşti o forţă puternică, cu caracter mondial, dacă tu, care ai în mâna ta întreaga tehnică, spui că ăştia-s nişte „crocodili“, atunci încearcă şi trage în ei! Dar când a încercat, s-a văzut că el a fost acela care a avut mai mult de pătimit. Acum capitalul, care este nevoit să ţină seama de viaţa politică şi economică reală, spune: „Trebuie să facem comerţ“. Asta înseamnă că am obţinut o mare victorie. Pot să vă spun acum că ne-au fost prezentate două oferte de împrumut, care însumează cam 100.000.000 de ruble aur. Aur avem noi, dar aurul nu-l poţi vinde, pentru că e un lucru care nu se poate mânca. Toate ţările sunt extrem de ruinate din punct de vedere economic, în întreaga lume relaţiile valutare dintre statele capitaliste au fost răsturnate de război şi aduse într-o stare de neînchipuit. În afară de asta, pentru a întreţine relaţii comerciale cu ţările Europei, trebuie să ai flotă, or, noi n-avem. Flota este în mâinile duşmanilor. Cu Franţa n-am încheiat nici un acord, căci ea ne consideră drept debitori, prin urmare orice vapor — „să-mi fie cu iertare, este al meu“. Aceste ţări au o flotă de război, noi n-avem. Iată împrejurările care au făcut ca până acum să nu putem realiza aurul nostru decât într-o mică, infimă, ridicol de infimă măsură. Acum ne-au fost prezentate două oferte din partea unor bancheri capitalişti — pentru încheierea unui împrumut în valoare de o sută de milioane. Desigur, aceşti capitalişti o să ne ia dobânzi cămătăreşti. Dar până acum ei nu voiau de loc să ştie de aşa ceva, până acum ei spuneau: „Am să te împuşc şi am să iau totul pe degeaba“. Acum, fiindcă nu pot să ne împuşte, sunt dispuşi să facă comerţ. Tratativele pentru încheierea unor acorduri comerciale cu America şi Anglia se află acum, putem spune, pe drumul cel bun; la fel stau lucrurile şi cu concesiunile. Ieri am mai primit încă o scrisoare de la mister Vanderlip, care se află aici şi care, pe lângă o serie întreagă de doleanţe, îmi face cunoscute o serie întreagă de planuri în legătură cu concesiunile şi cu acordarea unui împrumut. El este un reprezentant al capitalului financiar, un afacerist de înaltă clasă, legat de statele apusene ale Americii de Nord, care au o atitudine mai ostilă faţă de Japonia. Aşa că avem posibilitatea economică să ne procurăm mărfuri. În ce măsură vom fi în stare să facem acest lucru — asta e o altă chestiune, dar o anumită posibilitate există.</p>', '<p><a id="p15"></a>Repet, acest tip de relaţii economice, care sus are înfăţişarea unui bloc cu capitalismul străin, va da posibilitate puterii de stat proletare să realizeze jos comerţul liber cu ţărănimea. Ştiu — şi am mai avut prilejul s-o spun — că asta a provocat unele observaţii ironice. La Moscova există o întreagă pătură de intelectuali birocraţi care încearcă să creeze „o opinie publică“. Ei au început să se amuze pe socoteala noastră: „Iată cum arată comunismul! Ca un om care umblă în cârje, iar faţa îi este oblojită toată într-un bandaj, încât din comunism n-a mai rămas decât o enigmă“. Glume de soiul ăsta am auzit eu destule, dar ele sunt sau birocratice, sau neserioase. Rusia a ieşit din război într-o stare care aduce foarte mult cu aceea a unui om stâlcit în bătăi: şapte ani au cotonogit-o, şi acum dă, doamne, să meargă măcar în cârje! Iată în ce situaţie ne aflăm noi! A crede, în asemenea condiţii, că putem ieşi la liman fără cârje înseamnă a nu înţelege nimic. Atâta timp cât în alte ţări n-a izbucnit încă revoluţia, ne vor trebui zeci de ani ca să ieşim la liman, aşa că nu e păcat să renunţăm la sute de milioane, ba chiar la miliarde din bogăţiile noastre imense, din bogatele noastre surse de materii prime, numai să primim ajutorul marelui capitalism înaintat. Vom recupera apoi cu vârf şi îndesat. Dar într-o ţară nemaipomenit de ruinată, în care ţărănimea, şi ea ruinată, formează imensa majoritate, e imposibil să menţii puterea proletară fără ajutorul capitalului, care va căuta, desigur, să stoarcă, în schimb, dobânzi de sute la sută. Acest lucru trebuie înţeles. Prin urmare: ori acest tip de relaţii economice, ori nimic. Cine pune altfel problema dovedeşte că nu înţelege absolut nimic din economia practică şi caută să se eschiveze prin diverse vorbe de spirit. Trebuie să recunoaştem ca un fapt real că masele sunt sleite, sfârşite de oboseală. Şapte ani de război — ce urme adânci trebuie să fi lăsat ei la noi, dacă în ţările înaintate cei patru ani ai lor de război se mai fac simţiţi şi astăzi?!</p>', '<table style="margin-left: auto; margin-right: auto;"><a id="p16"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p17"></a>Trebuie să spun încă câteva cuvinte despre schimbul de mărfuri individual. Dacă vorbim despre libertatea schimbului, înseamnă că admitem schimbul de mărfuri individual, înseamnă că încurajăm pe chiaburi. Ce-i de făcut în acest caz? Nu trebuie să închidem ochii asupra faptului că înlocuirea predării obligatorii a surplusurilor de produse agricole printr-un impozit înseamnă, în condiţiile noului sistem, o creştere a chiaburimii în şi mai mare măsură decât până acum. Ea va creşte acolo unde înainte nu putea să crească. Dar împotriva acestui fenomen trebuie să luptăm nu prin măsuri prohibitive, ci prin măsuri centralizate pe linie de stat, prin măsuri de stat luate de sus. Dacă vom putea să dăm ţărănimii maşini, vom ajuta astfel la ridicarea ei, şi, când ea va primi maşini sau când vor fi electrificate satele, zeci şi sute de mii de mici chiaburi vor fi lichidaţi. Cât timp nu-i poţi da toate astea, dă-i o anumită cantitate de mărfuri. Dacă mărfurile sunt în mâinile tale, ai să-ţi menţii puterea; dar a împiedica, a anula sau a înlătura o asemenea posibilitate înseamnă a te priva de orice posibilitate de schimb, înseamnă a nu satisface ţărănimea mijlocaşă şi a nu te înţelege cu ea. În Rusia, ţărănimea a devenit acum în mai mare măsură mijlocaşă, şi n-avem de ce să ne temem de faptul că schimbul va căpăta un caracter individual. Fiecare va putea să dea ceva în schimb statului. Unul va putea să dea surplusul de cereale, altul va da în schimb legume şi zarzavaturi, iar un al treilea va face prestaţii. În linii generale, situaţia se prezintă astfel: trebuie să satisfacem din punct de vedere economic ţărănimea mijlocaşă şi să acceptăm libertatea schimbului; altfel, dacă revoluţia mondială întârzie, va fi imposibil, va fi economiceşte imposibil să păstrăm puterea proletariatului în Rusia. Asta trebuie s-o înţelegem limpede şi să nu ne fie de loc teamă s-o spunem.</p>', '<table style="margin-left: auto; margin-right: auto;"><a id="p18"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p19"></a>De ce a trebuit ca predarea obligatorie a surplusurilor de produse agricole să fie înlocuită printr-un impozit? Sistemul acesta al predării obligatorii presupunea luarea tuturor surplusurilor, instituirea unui monopol de stat obligatoriu. Noi nu puteam proceda altfel, fiindcă ne aflam la mare strâmtorare: Teoretic nu este obligatoriu să admiţi că monopolul de stat este cel mai bun sistem din punct de vedere al socialismului. Într-o ţară cu caracter ţărănesc care posedă o industrie — iar aceasta lucrează — şi care dispune de o oarecare cantitate de mărfuri, poate fi aplicat, ca o măsură tranzitorie, sistemul impozitului şi al schimbului liber.</p>', '<p><a id="p20"></a>Tocmai acest schimb este un stimulent, un imbold, un impuls pentru ţăran. Gospodarul poate şi trebuie, în propriul său interes, să dea dovadă de sârguinţă, pentru că nu i se vor lua toate surplusurile, ci se va percepe doar un impozit, a cărui mărime va trebui, pe cât se poate, să fie stabilită dinainte. Principalul este ca micul agricultor să aibă un stimulent, un imbold, un îndemn în activitatea sa economică. Trebuie să ne făurim economia noastră de stat ţinând seama de caracterul economiei mijlocaşului, pe care în trei ani de zile n-am reuşit s-o prefacem şi pe care nici în zece ani de aci înainte n-o s-o prefacem.</p>', '<table style="margin-left: auto; margin-right: auto;"><a id="p21"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p22"></a>Dacă o să fie o recoltă slabă, n-o să putem lua surplusuri, pentru că n-o să avem de unde, ar însemna să luăm pâinea de la gura ţăranului. Dacă o să fie o recoltă bună, atunci toată lumea o să rabde puţin de foame şi statul o să fie salvat; altfel, dacă n-o să fim în stare să luăm de la cei ce n-au atât cât să mănânce pe săturate, statul o să meargă la pieire. Este sarcina propagandei noastre să explice acest lucru ţăranilor. Dacă vom avea o recoltă bunişoară, surplusurile se vor ridica la circa o jumătate de miliard de puduri. Ele vor acoperi nevoile consumului şi vor permite să se realizeze un anumit fond. Totul este să dăm ţăranilor un stimulent, un imbold din punct de vedere economic. Trebuie să-i spunem micului gospodar: „Tu, gospodarule, să produci produse alimentare, iar statul o să-ţi ia un impozit minim“.</p>', '<table style="margin-left: auto; margin-right: auto;"><a id="p23"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p24"></a>Avem acum posibilitatea să ne înţelegem cu ţăranii, şi acest lucru trebuie să-l facem în mod practic, cu pricepere, cu dibăcie, cu supleţe. Noi cunoaştem aparatul Comisariatului poporului pentru aprovizionare şi ştim că este unul din cele mai bune. Dacă-l comparăm cu altele, vedem că este cel mai bun, şi trebuie păstrat, dar el trebuie subordonat politicii. Acest minunat aparat al Comisariatului poporului pentru aprovizionare n-o să ne fie de nici un folos, dacă n-o să ştim să stabilim relaţii juste cu ţăranul. Atunci acest minunat aparat n-o să slujească clasei noastre, ci lui Denikin şi lui Kolceak. Din moment ce în politică este nevoie de o schimbare hotărâtă, de elasticitate, de o trecere efectuată cu pricepere, conducătorii trebuie să înţeleagă acest lucru. Un aparat ferm trebuie să fie bun pentru orice manevrări. Dar, dacă această fermitate a aparatului se transformă în anchilozare şi devine o piedică pentru efectuarea unor cotituri, atunci lupta devine inevitabilă. De aceea trebuie să folosim toate forţele pentru a obţine neapărat ceea ce urmărim, pentru a impune completa subordonare a aparatului faţă de politică. Politica înseamnă raport între clase, şi aceasta hotărăşte soarta republicii. Aparatul, ca mijloc auxiliar, cu cât este mai ferm, cu atât este mai bun şi mai apt pentru manevrări. Iar dacă nu e în stare să le execute, înseamnă că nu e bun de nimic.</p>', '<p><a id="p25"></a>Vă rog să aveţi în vedere esenţialul: cât despre elaborarea amănuntelor şi comentariilor, ea necesită o muncă de câteva luni de zile. Acum însă trebuie să avem în vedere esenţialul: este necesar ca hotărârea adoptată să fie comunicată chiar astă-seară, prin radio, întregii lumi, pentru ca toţi să afle că congresul partidului de guvernământ înlocuieşte, în principiu, sistemul predării obligatorii a surplusurilor de produse agricole printr-un impozit şi dă prin aceasta micului agricultor o serie întreagă de stimulente pentru a-şi lărgi gospodăria şi a extinde suprafaţa cultivată, că congresul, păşind pe această cale, corectează sistemul relaţiilor dintre proletariat şi ţărănime şi-şi exprimă convingerea că pe această cale va fi realizată o trainică legătură între proletariat şi ţărănime. <span class="spt">(Aplauze furtunoase.)</span>\n</p>'],
'idChr': '4.11text',
'title': '',
'info': 'Congresul al X-lea al P.C. (b) din Rusia (1921)',
},
{'year': '1921',
'image': 'lenin3',
'content': ['<p><a id="p0"></a>Modul cel mai potrivit de a sărbători aniversarea marii revoluţii este acela de a ne concentra atenţia asupra sarcinilor ei nesoluţionate încă. Deosebit de indicat şi de necesar este acest chip de a sărbători revoluţia atunci când sunt sarcini fundamentale pe care ea nu le-a rezolvat încă, când trebuie să ne însuşim ceva nou (din punctul de vedere al celor înfăptuite până acum de revoluţie) pentru rezolvarea acestor probleme.</p>', '<p><a id="p1"></a>Elementul nou pentru revoluţia noastră este în momentul de faţă necesitatea de a recurge, în problemele fundamentale ale construcţiei economice, la metode de acţiune „reformiste“, prudente şi ocolite. Acest „element nou“ naşte întrebări, nedumeriri, îndoieli atât de ordin teoretic, cât şi de ordin practic.</p>', '<p><a id="p2"></a>O întrebare de ordin teoretic: cum se explică faptul că, după o serie întreagă de acţiuni cât se poate de revoluţionare, am trecut pe acelaşi tărâm, în condiţiile mersului victorios al revoluţiei în ansamblu, la acţiuni extrem de „reformiste“? Nu înseamnă oare aceasta „o cedare de poziţii“, „o declarare de faliment“ sau ceva asemănător? Duşmanii, începând cu reacţionarii de tip semifeudal şi terminând cu menşevicii sau cu ceilalţi cavaleri ai Internaţionalei a II<sup>1</sup>/<sub>2</sub>, răspund, fireşte, afirmativ. De aceea şi sunt ei duşmani, ca să facă declaraţii răsunătoare de acest fel cu orice ocazie şi chiar fără să li se dea ocazia. Mişcătoarea unitate în această chestiune a tuturor partidelor, de la feudali şi până la menşevici, nu face decât să dovedească o dată mai mult că toate aceste partide formează într-adevăr „o singură masă reacţionară“ împotriva revoluţiei proletare (după cum a prevăzut, în paranteză fie zis, Engels în scrisorile sale către Bebel din 1875 şi 1884).</p>', '<p><a id="p3"></a>Dar şi prietenii au o oarecare... „nedumerire“.</p>', '<p><a id="p4"></a>Vom reface marea industrie şi vom organiza schimbul direct de produse între ea şi mica agricultură ţărănească, ajutând la socializarea acesteia. În vederea refacerii marii industrii vom lua de la ţărani pe credit o anumită cantitate de produse alimentare şi de materii prime prin sistemul predării obligatorii a surplusurilor de produse agricole. Iată planul (sau metoda, sistemul) pe care l-am aplicat timp de peste trei ani, până în primăvara anului 1921. Acesta a fost un mod revoluţionar de a aborda sarcina, în sensul distrugerii directe şi totale a vechii orânduiri, pentru a o înlocui cu o nouă orânduire social-economică.</p>', '<p><a id="p5"></a>Începând din primăvara anului 1921, în locul acestui mod de abordare, al acestui plan, acestei metode sau acestui sistem de acţiune, noi venim (n-am „venit“ încă, ci abia „venim“, fără a fi însă întru totul conştienţi de asta) cu un cu totul alt sistem de acţiune, de tip reformist: să nu <i>sfărâmăm</i> vechea orânduire social-economică, comerţul, mica gospodărie agricolă, mica industrie, capitalismul, ci <i>să înviorăm</i> comerţul, mica industrie, capitalismul, punând stăpânire pe ele în mod prudent şi treptat sau căpătând posibilitatea de a le supune reglementării de către stat <i>numai pe măsura</i> înviorării lor.</p>', '<p><a id="p6"></a>E un mod total diferit de a aborda problema.</p>', '<p><a id="p7"></a>În comparaţie cu metoda anterioară, revoluţionară, este o metodă reformistă (revoluţia este o transformare care sfărâmă vechiul în tot ce are el mai esenţial, care-l distruge din temelii, şi nu-l preface cu prudenţă, încet, treptat, căutând să distrugă cât mai puţin).</p>', '<p><a id="p8"></a>Se pune întrebarea: dacă, după ce aţi încercat metode revoluţionare, aţi recunoscut eşecul lor şi aţi trecut la metode reformiste, nu dovedeşte asta că socotiţi în general revoluţia drept o greşeală? Nu dovedeşte asta că, în general, nu trebuia să începeţi printr-o revoluţie, ci prin reforme, şi că trebuia să vă limitaţi la ele?</p>', '<p><a id="p9"></a>Iată ce concluzie trag menşevicii şi cei de teapa lor. Dar această concluzie este sau un sofism şi o simplă şarlatanie din partea acelora care în politică au trecut „prin ciur şi prin dârmon“, sau o copilărie din partea acelora care „n-au trecut“ prin adevărate încercări. Pentru un adevărat revoluţionar, primejdia cea mai mare — poate chiar singura primejdie — este exagerarea în revoluţionarism, uitarea limitelor şi a condiţiilor unei aplicări oportune şi victorioase a metodelor revoluţionare. Adevăraţii revoluţionari de cele mai multe ori îsi rupeau gâtul atunci când începeau să scrie „revoluţie“ cu literă mare, să divinizeze „revoluţia“, să-şi piardă capul, să-şi piardă capacitatea de a raţiona cu sânge rece şi lucid, de a cântări, de a controla în ce moment, în ce împrejurări, în ce domeniu trebuie să ştii să acţionezi în chip revoluţionar şi în ce moment, în ce împrejurări şi în ce domeniu trebuie să ştii să treci la o acţiune reformistă. Adevăraţii revoluţionari vor pieri (nu în sensul unei înfrângeri exterioare, ci în sensul eşuării interne a cauzei lor) numai în cazul — şi în acest caz vor pieri cu siguranţă — când îşi vor pierde capul şi li se va năzări că o revoluţie „mare, victorioasă, mondială“ poate si trebuie neapărat să rezolve în mod revoluţionar orice fel de probleme, în orice împrejurări, în toate domeniile.</p>', '<p><a id="p10"></a>Cui „i se va năzări“ una ca asta este pierdut, deoarece i s-a năzărit o prostie într-o problemă fundamentală, iar într-un război înverşunat (şi revoluţia este războiul cel mai înverşunat) prostia se pedepseşte cu înfrângerea.</p>', '<p><a id="p11"></a>Unde scrie că o revoluţie „mare, victorioasă, mondială“ poate şi trebuie să folosească numai metode revoluţionare? Aşa ceva nu scrie nicăieri. Aceasta este fără îndoială cu totul greşit. Caracterul eronat al acestei afirmaţii este de la sine evident pe baza tezelor pur teoretice, dacă e să rămânem pe terenul marxismului. Că această afirmaţie este greşită o confirmă şi experienţa revoluţiei noastre. Din punct de vedere teoretic: în timpul revoluţiei se fac prostii ca şi în oricare alt moment, spunea Engels şi spunea un adevăr. Trebuie să te străduieşti să faci cât mai puţine prostii şi să îndrepţi cât mai repede pe cele făcute, judecând cât mai lucid care sarcini — şi când — pot fi şi care nu pot fi rezolvate prin metode revoluţionare. Propria noastră experienţă — pacea de la Brest — a fost un exemplu de acţiune care nu era de loc revoluţionară, ci reformistă, sau chiar mai rău decât atât, deoarece a fost o acţiune de retragere; or, de regulă, acţiunile reformiste înseamnă o înaintare înceată, prudentă, treptată, dar nu o retragere. Justeţea tacticii noastre în perioada încheierii păcii de la Brest este acum atât de evidentă, atât de clară şi de unanim recunoscută, încât nu are nici un rost să mai vorbim despre acest lucru.</p>', '<p><a id="p12"></a>Complet terminată este numai opera burghezo-democratică a revoluţiei noastre. Şi avem dreptul absolut legitim de a ne mândri cu asta. Opera proletară sau socialistă a acestei revoluţii se reduce la trei aspecte principale: 1) ieşirea revoluţionară din războiul mondial imperialist; demascarea şi <i>zădărnicirea</i> măcelului celor două grupuri mondiale de rechini capitalişti; în ceea ce ne priveşte, noi am făcut acest lucru până la capăt; numai o revoluţie într-o serie de ţări înaintate ar putea să desăvârşească acest lucru sub toate aspectele; 2) crearea regimului sovietic ca formă de realizare a dictaturii proletariatului. Cotitura produsă este de importanţă mondială. Epoca parlamentarismului burghezo-democratic a luat sfârşit. În istoria universală s-a deschis un nou capitol: epoca dictaturii proletariatului. Numai o serie de ţări vor reuşi să desăvârşească şi să perfecţioneze regimul sovietic şi variatele forme ale dictaturii proletariatului. La noi există încă în acest domeniu multe, foarte multe lucruri nedesăvârşite. Ar fi de neiertat să nu ne dăm seama de asta. Va trebui, şi nu o dată, să perfecţionăm, să refacem, s-o luăm de la început. Fiecare treaptă nouă pe care vom reuşi s-o urcăm în dezvoltarea forţelor de producţie şi a culturii va trebui să fie însoţită de perfecţionarea şi de prefacerea sistemului nostru sovietic; în ceea ce priveşte economia şi cultura însă, ne aflăm la un nivel foarte scăzut. Vom avea de prefăcut multe şi ar fi cea mai mare absurditate (dacă nu mai rău chiar decât o absurditate) să ne „tulbure“ acest lucru; 3) construcţia economică a bazelor orânduirii socialiste. În acest domeniu nu a fost încă înfăptuit până la capăt principalul, esenţialul. Or, aceasta este opera noastră cea mai sigură, cea mai sigură şi din punct de vedere principial, şi din punct de vedere practic, şi din punctul de vedere al R.S.F.S.R. în prezent, şi din punct de vedere internaţional.</p>', '<p><a id="p13"></a>Din moment ce principalul n-a fost încă înfăptuit până la capăt în ceea ce priveşte baza, trebuie să ne îndreptăm toată atenţia în această direcţie. Şi greutatea constă aici în forma trecerii.</p>', '<p><a id="p14"></a>„Nu este suficient să fii revoluţionar şi adept al socialismului sau comunist în general — scriam eu în aprilie 1918 în „Sarcinile imediate ale Puterii sovietice“. — Trebuie să ştii să găseşti în fiecare moment dat acea verigă deosebită a lanţului de care trebuie să te prinzi cu toate puterile pentru a ţine întregul lanţ şi a pregăti temeinic trecerea la veriga următoare, iar ordinea în care se succed verigile, forma lor, înlănţuirea lor, deosebirile dintre ele în lanţul evenimentelor istorice nu sunt atât de simple sau de rudimentare ca într-un lanţ obişnuit făcut de un fierar“.</p>', '<p><a id="p15"></a>În momentul de faţă, în domeniul de activitate despre care este vorba, o asemenea verigă este înviorarea <i>comerţului</i> interior prin reglementarea (îndrumarea) lui justă de către stat. Comerţul — iată acea „verigă“ în lanţul istoric al evenimentelor, în formele de trecere ale construcţiei noastre socialiste din anii 1921—1922, <i>„de care trebuie să ne prindem cu toate puterile“</i> noi, puterea de stat proletară, noi, partidul comunist conducător. Dacă „ne vom prinde“ <i>acum</i> destul de tare de această verigă, într-un viitor apropiat vom reuşi cu siguranţă să stăpânim <i>întregul</i> lanţ. Altfel nu vom reuşi să stăpânim întregul lanţ şi nu vom reuşi să creăm fundamentul relaţiilor social-economice socialiste.</p>', '<p><a id="p16"></a>Acest lucru pare curios. Comunism şi comerţ? E ceva absurd, sunt lucruri fără legătură între ele, foarte depărtate unul de altul. Dar, dacă judecăm <i>din punct de vedere economic</i>, nu sunt mai depărtate unul de celălalt decât e comunismul de mica agricultură patriarhală, ţărănească.</p>', '<p><a id="p17"></a>Când vom învinge pe plan mondial, vom clădi, cred, din aur closete publice pe străzile câtorva dintre cele mai mari oraşe ale lumii. Această întrebuinţare a aurului ar fi cea mai „echitabilă“, mai sugestivă şi mai elocventă pentru generaţiile care n-au uitat cum pentru aur au fost măcelăriţi zece milioane de oameni şi au fost schilodiţi treizeci de milioane în „marele“ război „de eliberare“ din 1914—1918, război care a fost dus pentru a rezolva importanta problemă: care pace e mai rea, cea de la Brest sau cea de la Versailles; şi cum pentru acelaşi aur se pregăteşte în mod cert măcelărirea a douăzeci de milioane de oameni şi schilodirea a şaizeci de milioane într-un război care va izbucni în 1925 ori în 1928 fie între Japonia şi America, fie între Anglia şi America sau aşa ceva.</p>', '<p><a id="p18"></a>Dar oricât de „echitabilă“, oricât de utilă, oricât de umană ar fi folosirea aurului aşa cum am arătat mai sus, vom spune totuşi: pentru a ajunge acolo va trebui să mai muncim un deceniu, două cu aceeaşi încordare şi cu acelaşi succes cu care am muncit în 1917—1921, dar pe o arenă mult mai vastă. Deocamdată însă trebuie să păstrăm aurul în R.S.F.S.R., să-l vindem cât mai scump, să cumpărăm cu el mărfuri cât mai ieftin. Cine se bagă între lupi trebuie să urle, iar când este vorba de exterminarea lupilor, aşa cum se cuvine într-o societate omenească raţională, să ne conducem după înţeleaptă zicătoare rusească: „Nu te lăuda când te duci la război, laudă-te când te întorci...“</p>', '<p><a id="p19"></a>Comerţul este singura legătură economică posibilă între zecile de milioane de mici agricultori şi marea industrie <i>dacă... dacă</i> alături de aceşti agricultori nu există o admirabilă mare industrie mecanizată, cu o reţea de cabluri electrice, o industrie în stare, atât prin capacitatea ei tehnică, cât şi prin „suprastructurile“ ei organizatorice şi fenomenele care o însoţesc, să aprovizioneze pe micii agricultori cu produse mai bune, în cantitate mai mare, mai rapid şi mai ieftin decât înainte. Pe plan mondial acest „dacă“ este <i>deja realizat</i>, această condiţie există, dar o singură ţară, şi încă una dintre cele mai înapoiate ţări capitaliste, care a încercat să realizeze, să transpună în viaţă dintr-o dată şi în mod direct, să organizeze în mod practic o nouă legătură între industrie şi agricultură, n-a putut să îndeplinească această sarcină printr-un „atac frontal“ şi acum trebuie s-o realizeze printr-o serie de operaţii „de asediu“ încete, gradate şi prudente.</p>', '<p><a id="p20"></a>Puterea de stat proletară poate să ia în stăpânire comerţul, să-l direcţioneze, să-i stabilească anumite limite. Un mic, foarte mic exemplu: în bazinul Doneţului a survenit o înviorare economică, o înviorare cu totul şi cu totul neînsemnată încă, dar certă, datorită în parte creşterii productivităţii muncii în marile mine ale statului, în parte însă datorită arendării micilor mine ţărăneşti. Puterea de stat proletară dobândeşte astfel o mică cantitate suplimentară de cărbuni la preţul de cost (extrem de mică pentru o ţară înaintată, dar destul de importantă în sărăcia noastră), să zicem, de 100%, şi-l vinde diferitelor instituţii de stat cu 120%, iar persoanelor particulare cu 140%. (Menţionez în paranteză că am luat aceste cifre cu totul la întâmplare, în primul rând, pentru că nu cunosc cifrele exacte şi, în al doilea rând, pentru că, dacă le-aş cunoaşte, nu le-aş da publicităţii acum.) Se pare că <i>începem</i> să fim stăpâni, deşi în proporţii cât se poate de modeste, pe <i>schimbul</i> dintre industrie şi agricultură, că începem să fim stăpâni pe comerţul cu ridicata, să rezolvăm sarcina: să ne ţinem de industria existentă, mică şi înapoiată, sau de industria mare, dar slăbită şi ruinată, să înviorăm comerţul pe baza economică <i>existentă</i>, să facem astfel ca ţăranul mijlocaş, ţăranul de rând (căci el este omul de rând, reprezentantul masei, exponentul stihiei), să simtă înviorarea economică, să ne folosim de ea în vederea unei activităţi mai de succes, mai ample, mai perseverente şi mai sistematice pentru refacerea marii industrii.</p>', '<p><a id="p21"></a>Să nu cădem în „socialismul sentimental“ sau să ajungem la vechea mentalitate patriarhală rusă, semiboierească, semiţărănească, pe care o caracterizează dispreţul inconştient faţă de comerţ. Este permis să foloseşti tot felul de forme economice tranzitorii şi <i>trebuie</i> să ştii să le foloseşti din moment ce acest lucru este necesar pentru întărirea legăturii dintre ţărănime şi proletariat, pentru o grabnică înviorare a economiei naţionale într-o ţară ruinată şi sleită, pentru ridicarea industriei, pentru înlesnirea înfăptuirii unor măsuri ulterioare mai profunde şi mai largi, ca electrificarea.</p>', '<p><a id="p22"></a>Numai marxismul a definit precis şi just raportul dintre reformă şi revoluţie. Marx însă a putut observa acest raport sub un singur aspect, şi anume în situaţia care a premers primei victorii trainice şi îndelungate a proletariatului, chiar şi într-o singură ţară. În această situaţie, baza unui raport just a fost: reformele sunt un produs accesoriu al luptei de clasă revoluţionare a proletariatului. Pentru întreaga lume capitalistă acest raport constituie fundamentul tacticii revoluţionare a proletariatului, a.b.c.-ul pe care îl denaturează şi îl pun în umbră venalii lideri ai Internaţionalei a II-a şi cavalerii semipedanţi, semiafectaţi ai Internaţionalei a II<sup>1</sup>/<sub>2</sub>. După victoria proletariatului chiar şi într-o singură ţară, în raportul dintre reformă şi revoluţie apare un element nou. Principial nu se schimbă nimic, dar apare o schimbare de formă, pe care Marx personal nu putea s-o prevadă, dar care poate fi înţeleasă numai plecând de la filozofia şi politica marxistă. De ce am putut aplica în mod just retragerea de la Brest? Pentru că înaintasem atât de mult, încât aveam unde ne retrage. <i>În câteva saptămâni</i>, de la 25 octombrie 1917 până la pacea de la Brest, am construit statul sovietic, am ieşit pe cale revoluţionară din războiul imperialist, am desăvârşit revoluţia burghezo-democratică, şi toate astea le-am făcut cu o iuţeală atât de ameţitoare, încât <i>chiar</i> şi marea mişcare de retragere (pacea de la Brest) ne-a lăsat destule poziţii pentru a putea folosi acest „răgaz“ şi a porni victorios înainte împotriva lui Kolceak, Denikin, Iudenici, Pilsudski şi Vranghel.</p>', '<p><a id="p23"></a>Până la victoria proletariatului reformele sunt un produs accesoriu al luptei de clasă revoluţionare. După victorie, ele (rămânând pe scară mondială acelaşi „produs accesoriu“) reprezintă în plus, pentru ţara care a repurtat victoria, un răgaz necesar şi legitim în cazurile când e vădit că forţele, după o maximă încordare, sunt insuficiente pentru înfăptuirea revoluţionară a unei treceri sau a alteia. Victoria dă o astfel de „rezervă de forţe“, încât dacă este necesar sa te retragi, ai cu ce rezista atât materialiceşte, cât şi moraliceşte. A rezista materialiceşte înseamnă a păstra o superioritate de forţe suficientă pentru a nu fi zdrobit total de inamic. A rezista moraliceşte înseamnă a nu te lăsa demoralizat si a nu te dezorganiza, a-ţi păstra capacitatea de a aprecia lucid situaţia, a-ţi păstra vigoarea şi tăria morală, a te retrage chiar mult, dar cu măsură, a te retrage în aşa fel, încât să poţi opri retragerea la timp şi să treci iar la ofensivă.</p>', '<p><a id="p24"></a>Noi ne-am retras spre capitalismul de stat. Dar ne-am retras cu măsură. Ne retragem acum spre reglementarea comerţului de către stat. Dar ne vom retrage cu măsură. Sunt indicii că sfârşitul acestei retrageri nu e departe; se întrevede posibilitatea de a opri această retragere într-un viitor nu prea îndepărtat. Cu cât vom executa mai conştient, mai unit şi cu cât mai puţine prejudecăţi această retragere necesară, cu atât mai repede o vom putea opri şi cu atât mai temeinic, mai rapid şi mai larg va fi apoi mersul nostru victorios înainte.</p>', '<p class="noind"><a id="p25"></a>5 noiembrie 1921\r\n</p>'],
'idChr': '4.12text',
'title': '',
'info': 'Rolul aurului acum şi după victoria deplină a socialismului (1921)',
},
{'year': 'b',
'image': 'lenin3',
'content': ['<p class="mid" style="text-align: center;"><a id="p0"></a>Raportul politic al Comitetului Central al P.C. (b) din Rusia<br/>27 martie</p>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p2"></a>Mă limitez, aşadar, la aceste scurte indicaţii cu privire la Conferinţa de la Genova, şi acum trec la acele probleme care sunt, după părerea mea, principalele probleme ale politicii din anul care a trecut şi ale politicii din anul viitor. Mi se pare (sau, cel puţin, aşa sunt eu obişnuit să procedez) că în raportul politic al Comitetului Central trebuie să vorbim nu pur şi simplu despre cele ce s-au întâmplat în anul de care ne ocupăm, ci despre învăţămintele politice esenţiale, fundamentale pe care le-am putut trage din experienţa acestei perioade, pentru ca să putem stabili just politica pentru anul ce vine şi să învăţăm ceva din experienţa anului ce s-a scurs.</p>', '<p><a id="p3"></a>Problema principală o constituie, desigur, noua politică economică. Întregul an care formează obiectul prezentului raport s-a scurs sub semnul noii politici economice.</p>', '<table style="margin-left: auto; margin-right: auto;"><a id="p4"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p5"></a>În primul rând, noua politică economică este importantă pentru noi, înainte de toate, pentru că ne permite să verificăm dacă realizăm într-adevăr o legătură cu economia ţărănească. În perioada precedentă de dezvoltare a revoluţiei noastre, când toată atenţia şi toate forţele erau îndreptate, mai cu seamă, spre respingerea invaziei sau erau absorbite aproape în întregime de această sarcină, nu ne puteam gândi îndeajuns la această legătură, nu ne ardea de ea. Ea putea şi trebuia să fie neglijată, într-o anumită măsură într-o vreme când în faţa noastră stătea sarcina directă şi absolut urgentă a înlăturării primejdiei de a fi sugrumaţi numaidecât de giganticele forţe ale imperialismului mondial.</p>', '<table style="margin-left: auto; margin-right: auto;"><a id="p6"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p7"></a>Esenţial în noua politică economică este, în momentul de faţă, să ne însuşim în mod just experienţa din anul care a trecut. Această experienţă trebuie să ne-o însuşim şi vrem să ne-o însuşim. Şi dacă vrem cu orice preţ să reuşim în această direcţie (şi noi vrem să reuşim şi vom reuşi!), trebuie să ştim că sarcina n.e.p.-ului, sarcina lui fundamentală, decisivă, căreia îi este subordonat totul, este stabilirea unei legături strânse între economia cea nouă, pe care am început s-o făurim (ce-i drept, foarte defectuos, cu multă nepricepere, dar am început totuşi s-o făurim pe baza unei economii socialiste cu totul noi, a unei producţii şi a unei repartiţii noi), şi economia ţărănească, care asigură existenţa a milioane şi milioane de ţărani.</p>', '<p><a id="p8"></a>Această legătură n-a existat, şi această legătură trebuie s-o realizăm noi în primul rând. Acestui considerent trebuie să-i subordonăm totul. Totodată, trebuie să lămurim în ce măsură noua politică economică a reuşit să creeze această legătură şi să nu distrugem ceea ce am început să construim, fără prea multă pricepere.</p>', '<table style="margin-left: auto; margin-right: auto;"><a id="p9"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p10"></a>Iată în ce constă însemnătatea noii politici economice, iată ce stă la baza întregii noastre politici. Acesta este principalul învăţământ ce se poate trage din aplicarea noii politici economice pe întregul an care s-a scurs şi, ca să zic aşa, principala noastră regulă politică pentru anul ce vine. Ţăranul ne face credit şi, se-nţelege, după toate cele prin care a trecut, nici n-ar putea să nu ni-l facă. Ţăranii, în marea lor majoritate, trăiesc zicându-şi în sinea lor: „ei bine, dacă nu vă pricepeţi să faceţi mai bine, o să mai aşteptăm; poate că până la urmă tot o să învăţaţi“. Dar acest credit nu poate fi nelimitat.</p>', '<p><a id="p11"></a>De acest lucru trebuie să ne dăm seama şi, după ce ni s-a făcut credit, să căutăm totuşi să ne grăbim. Trebuie să ştim că se apropie momentul când această ţară, în care precumpăneşte ţărănimea, n-o să ne mai facă credit, când ea — dacă ne e permis să folosim un termen comercial — o să ne ceară bani gheaţă. „Dar acum, după atâtea amânări de luni şi ani de zile, dumneavoastră, stimaţi cârmuitori, aţi dobândit totuşi mijlocul cel mai sigur, cel mai de nădejde pentru a ne ajuta să scăpăm de nevoi, de sărăcie, de foamete şi de ruină. Dumneavoastră ştiţi să faceţi treaba asta, aţi dovedit-o“. Iată ce examen ne aşteaptă în mod inevitabil, şi acest examen are să hotărască în ultimă analiză totul: atât soarta n.e.p.-ului, cât şi aceea a puterii comuniste în Rusia.</p>', '<p><a id="p12"></a>Vom fi noi în stare să ducem până la capăt sarcina noastră imediată sau nu? Şi această nouă politică economică va fi ea bună la ceva sau nu? Dacă se va dovedi că retragerea a fost justă, atunci, după ce ne vom fi retras, să realizăm o strânsă alianţă cu masa ţărănească şi împreună cu ea să mergem înainte de o sută de ori mai încet, dar cu toată hotărârea şi în mod neabătut, pentru ca ea să vadă totdeauna că noi mergem totuşi înainte. Atunci cauza noastră va fi categoric invincibilă şi nici o forţă din lume n-o să ne poată învinge. Până în momentul de faţă, în primul an, noi n-am reuşit încă să facem acest lucru. Asta trebuie s-o spunem fără nici un ocol. Dar eu sunt profund convins (şi noua noastră politică economică ne dă posibilitatea să tragem absolut limpede şi precis această concluzie) că dacă vom înţelege imensa primejdie pe care o conţine în sine n.e.p.-ul şi dacă ne vom concentra toate forţele noastre în punctele slabe, vom reuşi să rezolvăm această sarcină.</p>', '<p><a id="p13"></a>Să realizăm o strânsă alianţă cu masa ţărănimii, cu ţărănimea muncitoare de rând, şi să începem să mergem înainte incomparabil, infinit mai încet decât am visat, dar, în schimb, în aşa fel ca întreaga masă să meargă într-adevăr cu noi. Şi atunci această înaintare va deveni, la timpul ei, atât de rapidă, cum nici nu putem visa în momentul de faţă. Acesta este, după părerea mea, primul învăţământ politic fundamental pe care-l putem trage din noua politică economică.</p>', '<p><a id="p14"></a>Al doilea învăţământ, cu un caracter mai special, îl constituie verificarea prin întrecere a întreprinderilor de stat şi a celor capitaliste.</p>', '<table style="margin-left: auto; margin-right: auto;"><a id="p15"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p16"></a>Ceea ce ne trebuie e o adevărată verificare. Alături de voi acţionează capitalistul, el recurge la procedee tâlhăreşti, încasează profituri, însă e un om priceput. Iar voi încercaţi o metodă nouă: profituri nu obţineţi, principiile voastre sunt comuniste, idealurile sunt minunate, într-un cuvânt, aşa cum vă prezentaţi, sunteţi nişte sfinţi care încă de vii merită să intre în rai, dar treabă ştiţi să faceţi? Este nevoie de o verificare, de o verificare efectivă, nu ca aceea când Comisia Centrală de Control instituie o anchetă şi face o mustrare, iar Comitetul Executiv Central din Rusia aplică o sancţiune, ci de o verificare efectivă din punct de vedere al economiei naţionale.</p>', '<p><a id="p17"></a>Comuniştilor li s-au acordat tot felul de amânări, li s-a făcut atâta credit cum nu s-a făcut nici unui alt guvern. Fără îndoială, ei au ajutat poporul să scape de capitalişti şi de moşieri; ţărănimea preţuieşte acest lucru, şi ea a acordat credit, a îngăduit amânări, dar toate merg până la un timp. Iar după aceea vine verificarea: ştiţi să gospodăriţi tot atât de bine ca şi ceilalţi? Vechiul capitalist ştie, în timp ce voi nu ştiţi.</p>', '<p><a id="p18"></a>Acesta este primul învăţământ şi aceasta este prima parte importantă a raportului politic al Comitetului Central. Noi nu ştim să gospodărim. Acest neajuns l-am dovedit în cursul acestui an. Aş fi dorit foarte mult să vă pot da drept exemplu câteva gostrusturi [trusturi de stat] (ca să mă exprim în această minunată limbă rusă, pe care a lăudat-o atât de mult Turgheniev) şi să arăt cum ştim noi să gospodărim.</p>', '<p><a id="p19"></a>Spre regretul meu însă, dintr-o serie de cauze, şi mai ales din cauză de boală, n-am putut să elaborez această parte a raportului şi trebuie să mă limitez la a-mi exprima convingerea mea, care se bazează pe observarea celor ce se petrec, în decursul acestui an noi am făcut din plin dovada că nu ştim să gospodărim. Acesta este învăţământul principal. Dacă în anul ce vine nu vom dovedi contrarul, Puterea sovietică nu va mai putea să existe. Şi cel mai mare pericol este că nu toţi îşi dau seama de acest lucru.</p>', '<table style="margin-left: auto; margin-right: auto;"><a id="p20"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p21"></a>Societăţile mixte pe care am început să le înfiinţăm şi la care participă atât capitalişti particulari — ruşi şi străini — cât şi comunişti constituie una din formele în care întrecerea poate fi bine organizată, în care putem să învăţăm şi să dovedim că ştim să stabilim tot aşa de bine ca şi capitaliştii o legătură strânsă cu economia ţărănească, că putem să satisfacem nevoile ei, că putem să-i ajutăm ţărănimii să meargă înainte, chiar aşa cum este ea astăzi, cu toată ignoranţa ei, căci ea nu poate fi transformată într-un timp atât de scurt.</p>', '<p><a id="p22"></a>Iată care este întrecerea ce ne stă în faţă ca o sarcină de absolută urgenţă. Iată care este miezul noii politici economice, iată în ce constă, după convingerea mea, esenţa politicii partidului. Greutăţi şi probleme de ordin pur politic avem câte vreţi. Şi dumneavoastră le cunoaşteţi: Conferinţa de la Genova şi pericolul unei intervenţii. Greutăţi mari, dar cu totul neînsemnate în comparaţie cu această greutate. Acolo am şi văzut cum se procedează, acolo am învăţat multe şi ne-am dat seama ce este diplomaţia burgheză. Este un domeniu în care menşevicii ne-au dat lecţii timp de 15 ani şi ne-au învăţat unele lucruri folositoare. El nu constituie ceva nou pentru noi.</p>', '<p><a id="p23"></a>Dar aici e vorba de un lucru pe care trebuie să-l facem acum în economie: să învingem în întrecerea cu un simplu vânzător, cu un simplu capitalist, cu un negustor, care o să se ducă la ţăran şi n-o să discute cu el despre comunism — închipuiţi-vă, n-o să stea să discute cu el despre comunism —, ci o să-i spună: dacă e nevoie să-ţi procur ceva, dacă trebuie făcută o afacere în toată regula sau dacă e vorba de construit ceva, eu, ce-i drept, o să construiesc scump, dar comuniştii o să construiască poate şi mai scump, poate chiar de zece ori mai scump. Iată agitaţia care prezintă astăzi o importanţă esenţială, iată care e problema de bază a economiei.</p>', '<p><a id="p24"></a>Repet, poporul ne-a acordat o amânare şi ne-a făcut credit, datorită politicii noastre juste, şi acestea sunt, ca să mă exprim în limbajul n.e.p.-ului, nişte poliţe, dar pe ele nu stă scrisă scadenţa şi din textul lor nu poţi afla când anume urmează să fie prezentate spre achitare. Şi aici e toată primejdia. Şi în aceasta constă particularitatea care deosebeşte aceste poliţe politice de obişnuitele poliţe comerciale. Asupra acestei chestiuni trebuie să ne concentrăm toată atenţia şi să nu ne împăcăm cu ideea că pretutindeni în trusturile de stat şi în societăţile mixte lucrează comunişti dintre cei mai buni şi mai de răspundere — asta nu ajută la nimic din moment ce ei nu ştiu să gospodărească şi se prezintă, din acest punct de vedere, mai prejos decât un simplu vânzător capitalist care a trecut prin şcoala unei mari fabrici sau a unei mari firme. De acest lucru nu ne dăm seama, fiindcă în noi a mai rămas încă îngâmfare comunistă — komcivanstvo, ca să mă exprim în aceeaşi sublimă limbă rusă. Adevărul este că un comunist de răspundere — şi chiar un comunist dintre cei mai buni, unul absolut cinstit şi devotat, care a stat în temniţe şi a înfruntat moartea — nu ştie să facă comerţ pentru că nu este om de afaceri, nu şi-a însuşit această îndeletnicire, nu vrea să înveţe şi nu înţelege că trebuie să înveţe începând de la a.b.c. El, comunistul, revoluţionarul, care a făcut cea mai mare revoluţie din lume, el, spre care se îndreaptă privirile dacă nu a patruzeci de piramide, apoi a patruzeci de ţări europene în nădejdea de a scăpa de capitalism, el trebuie să înveţe de la un simplu vânzător care a stat vreo zece ani la tarabă, care cunoaşte această meserie, în timp ce el, comunistul de răspundere şi revoluţionarul devotat, nu numai că nu ştie s-o practice, dar nici măcar nu-şi dă seama că nu ştie.</p>', '<table style="margin-left: auto; margin-right: auto;"><a id="p25"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p26"></a>Aşa şi numai aşa se pune problema, pentru că aici este vorba de o întrecere serioasă, şi această întrecere este decisivă. Am recurs la tot felul de mijloace şi expediente pentru a ieşi din greutăţile noastre de ordin economic şi politic. Ne putem lăuda, ne putem mândri că până acum am ştiut să folosim toate aceste mijloace şi expediente, în feluritele lor combinaţii, potrivit cu diferitele împrejurări, însă acum nu mai avem nici o ieşire. Daţi-mi voie să vă spun asta fără nici o exagerare, pentru că în acest sens se dă într-adevăr „lupta cea mare“, cu caracter decisiv, nu împotriva capitalismului internaţional — acolo se vor mai da încă multe „lupte mari“ —, ci împotriva capitalismului rus, împotriva capitalismului pe care îl generează şi îl alimentează mica gospodărie ţărănească. Aici ne aşteaptă curând o luptă a cărei dată nu poate fi precis stabilită. Aici ne aşteaptă „lupta cea mare“, lupta decisivă, aici nu mai sunt posibile nici un fel de manevre politice sau de alt ordin, fiindcă aici este vorba de un examen în întrecerea cu capitalul privat. Sau trecem cu succes acest examen în întrecerea cu capitalul privat, sau, dacă nu, ne aşteaptă un eşec total. Pentru a reuşi la acest examen avem puterea politică şi o sumedenie de resurse economice şi de altă natură, avem tot ce doriţi, afară de pricepere. Ne lipseşte priceperea. Dar dacă vom şti totuşi să tragem acest învăţământ simplu din experienţa anului trecut şi vom face din el un îndreptar pentru anul 1922, vom birui şi această greutate, deşi ea este cu mult mai mare decât cea precedentă, pentru că ea se află în noi înşine. Nu este acelaşi lucru cu a avea de-a face cu un duşman oarecare din afară. Această greutate constă în faptul că noi înşine nu vrem să recunoaştem adevărul neplăcut care ni se impune şi nu vrem să ajungem în situaţia neplăcută pe care nu o putem totuşi evita: aceea de a ne apuca să învăţăm totul de la început. Acesta este, după părerea mea, cel de-al doilea învăţământ care decurge din noua politică economică.</p>', '<table style="margin-left: auto; margin-right: auto;"><a id="p27"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p28"></a>Retragerea este o treabă grea, mai ales pentru nişte revoluţionari care sunt deprinşi să fie mereu în ofensivă, mai ales când, de câţiva ani, ei s-au obişnuit să desfăşoare cu mare succes ofensiva şi mai ales când sunt înconjuraţi de revoluţionarii din alte ţări, care nu visează altceva decât să treacă la ofensivă. Unii dintre ei, văzând că ne retragem, au început chiar, în mod inadmisibil, să plângă ca nişte copii, cum s-a întâmplat la ultima şedinţă lărgită a Comitetului Executiv al Internaţionalei Comuniste. Unii tovarăşi, însufleţiţi de cele mai frumoase sentimente şi năzuinţe comuniste, au izbucnit în plâns pentru că bunii comunişti ruşi, închipuiţi-vă, efectuează o retragere. Îmi este, poate, greu acum să înţeleg această mentalitate occidentală, deşi am trăit destul de multă vreme — ca emigrant — în aceste minunate ţări democratice. Dar se prea poate ca din punctul lor de vedere să fie atât de greu să înţelegi acest lucru, încât să-ţi vină să plângi. Noi, în orice caz, n-avem timp să ne lăsăm influenţaţi de asemenea sentimentalisme. Pentru noi era clar: tocmai datorită faptului că timp de ani de zile am desfăşurat cu atâta succes ofensiva şi am repurtat atâtea victorii extraordinare (şi toate acestea într-o ţară extrem de ruinată, lipsită de condiţiile materiale necesare!), pentru a consolida această ofensivă, din moment ce am cucerit atât de mult, era absolut necesar să operăm o retragere. Nu puteam să ne menţinem toate poziţiile pe care le cucerisem printr-un iureş; pe de altă parte, tocmai datorită faptului că, purtaţi de valul entuziasmului muncitorilor şi ţăranilor, am cucerit, printr-un iureş, atât de mult şi am avut astfel un spaţiu atât de vast, am putut să ne retragem foarte departe şi mai putem să ne retragem şi acum departe, fără să pierdem în nici un caz ceea ce e principal, esenţial. În linii generale, retragerea a fost efectuată destul de ordonat, deşi unele voci care semănau panică, printre care şi „opoziţia muncitorească“ (şi acesta a fost cel mai mare rău pe care l-a pricinuit ea!), au provocat pe alocuri defecţiuni, abateri de la disciplină şi de la o retragere reglementară. Cel mai primejdios lucru într-o retragere este panica. Când o întreagă armată (vorbesc aici în sens figurat) se retrage, nu poate să domnească aceeaşi stare de spirit ca atunci când toţi înaintează. Atunci, la fiecare pas veţi constata, într-o oarecare măsură, o stare de deprimare. S-au găsit la noi până şi poeţi care au scris că la Moscova este foamete şi frig; în timp ce înainte era curat şi frumos, acum înfloreşte comerţul şi specula. Există o serie întreagă de asemenea producţii poetice.</p>', '<p><a id="p29"></a>Se înţelege că toate acestea sunt provocate de retragere. Şi aici există o mare primejdie: după o mare ofensivă victorioasă este extrem de greu să te retragi; în asemenea situaţie raporturile sunt cu totul altele; în timpul unei ofensive, chiar dacă nu se menţine disciplina, toţi dau năvală de la sine şi zboară înainte; în timpul unei retrageri însă, şi disciplina trebuie să fie mai conştientă şi este de o sută de ori mai necesară, pentru că, atunci când întreaga armată se retrage, ea nu-şi dă seama, nu vede unde trebuie să se oprească, ci vede numai retragerea; în asemenea situaţii este suficient uneori să răsune doar câteva voci din acelea care seamănă panică, pentru ca toţi să dea bir cu fugiţii. În acest caz primejdia este enormă. Când se execută o asemenea retragere cu o armată adevărată se instalează mitraliere, şi atunci când retragerea reglementară se transformă într-o fugă dezordonată se dă comanda: „Foc!“. Şi bine se face.</p>', '<table style="margin-left: auto; margin-right: auto;"><a id="p30"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p31"></a>Atât menşevicii cât şi socialiştii-revoluţionari, care ţin cu toţii astfel de predici, se miră când declarăm că pe cei ce spun asemenea lucruri îi vom pedepsi cu împuşcarea. Ei se miră, deşi chestiunea este cât se poate de clară: când o armată se retrage, este nevoie de o disciplină de o sută de ori mai severă decât atunci când ea e în ofensivă, pentru că în timpul ofensivei toţi se avântă înainte. Or, dacă acum vor începe cu toţii să se repeadă înapoi, se va ajunge la pieire inevitabilă şi imediată.</p>', '<p><a id="p32"></a>Tocmai într-un asemenea moment principalul este să te retragi în ordine, să-ţi fixezi exact limita retragerii şi să nu te laşi cuprins de panică. Şi când un menşevic spune: „Voi vă retrageţi acum, iar eu am fost totdeauna pentru retragere; sunt de acord cu voi, sunt omul vostru, hai să ne retragem împreună!“ — noi îi răspundem: „Pentru orice manifestare publică de menşevism, tribunalele noastre revoluţionare trebuie să condamne la moarte prin împuşcare; altfel înseamnă că ele nu sunt tribunale ale noastre, ci dumnezeu ştie ce“.</p>', '<table style="margin-left: auto; margin-right: auto;"><a id="p33"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p34"></a>Retragerea s-a terminat; acum este vorba de regruparea forţelor. Aceasta e directiva pe care trebuie s-o dea congresul şi care trebuie să pună capăt învălmăşelii şi harababurii. Liniştiţi-vă, lăsaţi-vă de filozofare, ea va fi socotită ca un minus. Trebuie să dovedeşti în mod practic că lucrezi tot aşa de bine ca şi capitaliştii. Ei creează o strânsă legătură economică cu ţărănimea pentru a se îmbogăţi; tu însă trebuie să creezi o strânsă legătură cu economia ţărănească, pentru a întări puterea economică a statului nostru proletar. Tu deţii superioritatea asupra capitaliştilor, pentru că puterea de stat se află în mâinile tale, pentru că dispui de a serie întreagă de mijloace economice, numai că nu ştii să le foloseşti; priveşte lucrurile cu ochi mai lucizi, leapădă-te de zorzoane, de pomposul veşmânt comunist, învaţă cu simplitate un lucru simplu, şi atunci îl vom bate pe capitalistul privat. Avem în mâinile noastre puterea de stat, dispunem de o mulţime de mijloace economice; dacă vom bate capitalismul şi vom crea o strânsă legătură cu economia ţărănească, vom deveni o forţă absolut invincibilă. Şi atunci construirea socialismului nu va mai fi opera acestei picături într-un ocean, al cărei nume este partidul comunist, ci a întregii mase muncitoare; atunci ţăranul simplu va vedea că noi îl ajutăm şi ne va urma, în aşa fel încât, chiar dacă acest mers va fi de o sută de ori mai încet, va fi totuşi de un milion de ori mai temeinic şi mai sigur.</p>', '<p><a id="p35"></a>În acest sens trebuie deci să vorbim despre oprirea retragerii, şi ar fi bine ca această lozincă, într-o formă sau alta, să fie transformată într-o hotărâre a congresului.</p>', '<p><a id="p36"></a>Aş vrea, în legătură cu cele spuse aici, să ating următoarea chestiune: cum trebuie apreciată noua politică economică a bolşevicilor — ca o evoluţie sau ca o tactică? Aşa au pus problema smenovehiştii, <a href="javascript:void(0);" id="n241">[241]</a> care, după cum ştiţi, reprezintă un curent ce a câştigat teren printre emigranţii ruşi, un curent politic-social în fruntea căruia se află cadeţi marcanţi, câţiva foşti miniştri din guvernul Kolceak, oameni care au ajuns la convingerea că Puterea sovietică construieşte statul rus şi că trebuie deci s-o urmeze. „Dar ce fel de stat construieşte această Putere sovietică? Comuniştii spun că un stat comunist şi dau asigurări că n.e.p.-ul este o tactică: bolşevicii, în acest moment greu, îi duc de nas pe capitaliştii privaţi şi apoi îşi vor lua ce-i al lor. Bolşevicii pot spune ce le place, însă în realitate asta nu este o tactică, ci o evoluţie, o degenerare internă; ei vor ajunge la obişnuitul stat burghez, şi noi trebuie să-i sprijinim. Istoria merge pe căi diferite“ — aşa raţionează smenovehiştii.</p>', '<p><a id="p37"></a>Unii din ei fac pe comuniştii; însă există printre ei şi oameni mai sinceri, cum este Ustrealov. Mi se pare că a fost ministru în guvernul Kolceak. <a href="javascript:void(0);" id="n242">[242]</a> El nu este de acord cu prietenii săi, şi le spune: „Puteţi să spuneţi tot ce vreţi despre comunism, eu însă afirm că aceasta nu este la ei o tactică, ci o evoluţie“. Cred că acest Ustrealov, prin declaraţia lui sinceră, ne aduce un mare folos. Nouă — şi în special mie, datorită funcţiei pe care o deţin — ni se întâmplă foarte des să auzim tot felul de dulcege pălăvrăgeli comuniste, şi asta în fiecare zi, încât uneori ţi se face lehamite. Şi iată că în locul acestor pălăvrăgeli vine un număr din „Smena Veh“ şi spune fără ocol: „La voi lucrurile nu stau chiar aşa cum vă închipuiţi; în realitate, voi alunecaţi în obişnuita mocirlă burgheză, şi acolo o să fluture steguleţe comuniste cu fel de fel de cuvinţele“. Aceasta este o declaraţie foarte utilă, pentru că aici nu mai este vorba de o simplă repetare a ceea ce auzim mereu în jurul nostru, ci pur şi simplu de adevărul de clasă rostit de un duşman de clasă. Este foarte folositor să dai cu ochii de asemenea lucruri, care se scriu nu pentru că în statul comunist se obişnuieşte a se scrie în felul acesta sau este interzis a se scrie altfel, ci pentru că acesta este în realitate un adevăr de clasă, rostit în chip brutal şi deschis de către duşmanul de clasă. „Sunt pentru sprijinirea Puterii sovietice în Rusia — spune Ustrealov, deşi el a fost cadet, burghez şi a sprijinit intervenţia —, sunt pentru sprijinirea Puterii sovietice, pentru că ea a apucat pe un drum care o duce spre obişnuita putere de stat burgheză“.</p>', '<p><a id="p38"></a>Este un lucru foarte util, care, cred eu, trebuie neapărat luat în considerare; şi este mult mai bine pentru noi când smenovehiştii scriu în felul acesta, decât atunci când unii dintre ei se deghizează aproape în comunişti, aşa că de departe nici nu poţi să distingi dacă ei cred în dumnezeu sau în revoluţia comunistă. Astfel de duşmani sinceri ne sunt folositori, trebuie s-o recunoaştem deschis. Lucrurile acestea, despre care vorbeşte Ustrealov, sunt posibile, trebuie s-o spunem fără ocol. Istoria cunoaşte tot felul de transformări; a te bizui pe convingere, pe devotament şi pe alte minunate calităţi sufleteşti este în politică un lucru cu totul neserios. Calităţi sufleteşti minunate au, de obicei, un număr mic de oameni, dar deznodământul istoric îl hotărăsc masele uriaşe, care uneori nu se poartă prea politicos cu acest număr mic de oameni când nu sunt pe gustul lor.</p>', '<p><a id="p39"></a>Au existat multe exemple de acest fel, aşa că o asemenea declaraţie sinceră a smenovehiştilor trebuie salutată. Duşmanul spune un adevăr de clasă şi semnalează primejdia care ne pândeşte. El caută să facă totul pentru ca această primejdie să devină inevitabilă. Smenovehiştii exprimă starea de spirit a mii şi zeci de mii de burghezi de tot felul sau de slujbaşi sovietici care participă la noua noastră politică economică. Aceasta este primejdia reală, principală. De aceea trebuie să acordăm cea mai mare atenţie acestei probleme: într-adevăr, cine va învinge? Am vorbit despre întrecere. Nu avem de-a face cu un atac direct împotriva noastră, nimeni nu ne pune mâna în gât. Ce o să fie mâine, o să mai vedem noi, însă astăzi nu ne atacă nimeni cu arma în mână, şi cu toate acestea lupta cu societatea capitalistă a devenit de o sută de ori mai înverşunată şi mai periculoasă, fiindcă noi nu vedem totdeauna limpede unde este duşmanul nostru şi cine e prietenul nostru.</p>', '<p><a id="p40"></a>Am vorbit despre întrecerea comunistă nu din punctul de vedere al simpatiilor comuniste, ci din acela al dezvoltării formelor de economie şi a formelor de orânduire socială. Asta nu este o întrecere, ci o luptă crâncenă, înverşunată, este, dacă nu ultima, apoi aproape ultima luptă, pe viaţă şi pe moarte, dintre capitalism şi comunism.</p>', '<p><a id="p41"></a>Şi aici trebuie pusă limpede întrebarea: în ce constă forţa noastră şi ce ne lipseşte nouă? Putere politică avem într-o măsură cu totul suficientă. Cu greu s-ar găsi aici cineva care să susţină că comuniştii, partidul comunist nu dispun de suficientă putere pentru a rezolva cutare problemă practică, pentru a se impune în cutare domeniu de activitate. Sunt unii oameni care cred că aşa este, dar ei sunt dintre aceia care privesc, fără speranţă, îndărăt şi care nu înţeleg că trebuie să priveşti înainte. Principala forţă economică se află în mâinile noastre. Toate întreprinderile mari, cu rol hotărâtor, căile ferate etc. sunt în mâinile noastre. Arendarea, oricât de larg dezvoltată ar fi ea pe alocuri, joacă, în general, un rol cu totul neînsemnat şi reprezintă, în general, o parte cu totul infimă. Forţa economică pe care o deţine în mâinile sale statul proletar al Rusiei este cu totul suficientă pentru a asigura trecerea la comunism. Ce ne mai lipseşte atunci? Este limpede ce ne lipseşte: pătura de comunişti care deţin funcţii de conducere în aparatul de stat este lipsită de un nivel ridicat de cultură. Dacă luăm, de pildă, Moscova — cei 4.700 de comunişti cu funcţii de răspundere — şi luăm totodată această maşină birocratică, această îngrămădire birocratică — apoi cine pe cine conduce? Tare mă îndoiesc că s-ar găsi cineva care să poată spune că comuniştii conduc toată această maşină. Dacă e să spunem adevărul, apoi nu ei sunt aceia care conduc, ci ei sunt cei conduşi. Aici s-a petrecut ceva asemănător cu ceea ce ni se povestea în copilărie la lecţiile de istorie. Ni se spunea: se întâmplă ca un popor să supună un alt popor, şi atunci el este un popor cuceritor, iar celălalt, care a fost adus în stare de supunere, este un popor învins. Acest lucru este foarte simplu şi limpede pentru toată lumea. Dar ce se întâmplă cu cultura acestor popoare? Aici situaţia nu mai este atât de simplă. Dacă poporul cuceritor are un nivel de cultură mai ridicat decât acela al poporului învins, atunci el îi impune cultura sa; în caz contrar însă, se întâmplă ca poporul învins să-şi impună cultura sa poporului cuceritor. Nu s-a întâmplat ceva asemănător în capitala R.S.F.S.R., nu s-a întâmplat cumva aici ca cei 4.700 de comunişti (aproape o divizie întreagă, şi toţi dintre cei mai buni) să fi ajuns în subordinea unei culturi străine? Ce-i drept, aici s-ar putea crea întrucâtva impresia că cei învinşi posedă o cultură înaltă. Dar nu e nicidecum aşa. Ei au o cultură mizeră, insignifiantă, dar superioară, totuşi, aceleia pe care o avem noi. Oricât de jalnică, oricât de mizeră ar fi ea, este totuşi superioară aceleia pe care o au activiştii noştri comunişti cu funcţii de răspundere, pentru că ei nu stăpânesc în suficientă măsură arta de a conduce. Comuniştii, venind în fruntea unor instituţii — şi uneori ei sunt împinşi înainte, în mod abil, de către sabotori, care vor să-şi creeze astfel o firmă-paravan —, ajung adeseori să fie duşi de nas. Este o mărturisire foarte neplăcută. Sau, în orice caz, nu tocmai plăcută, dar eu cred că trebuie s-o facem, pentru că în momentul de faţă acesta este miezul chestiunii. La aceasta se rezumă, după părerea mea, învăţămintele politice ale anului care a trecut şi sub acest semn se va desfăşura lupta în 1922.</p>', '<p><a id="p42"></a>Vor putea comuniştii cu funcţii de răspundere din R.S.F.S.R. şi din P.C. din Rusia să înţeleagă că nu ştiu să conducă? — că îşi închipuie că conduc, pe când în realitate ei sunt cei conduşi? Dacă vor fi în stare să înţeleagă acest lucru, atunci, fireşte, ei vor învăţa să conducă, pentru că de învăţat se poate învăţa, dar pentru asta trebuie să vrei; or, la noi oamenii nu vor să înveţe. La noi se dau, în dreapta şi în stânga, ordine şi decrete, iar rezultatul este cu totul altul decât cel dorit.</p>', '<p><a id="p43"></a>Întrecerea şi competiţia, pe care noi le-am pus la ordinea zilei atunci când am proclamat n.e.p-ul, înseamnă o întrecere serioasă. Se pare că ea are loc în toate instituţiile de stat, dar în realitate ea este încă o formă de luptă între două clase, care-şi poartă una alteia o ură neîmpăcată. Ea este încă o formă a luptei dintre burghezie şi proletariat, o luptă care nu s-a terminat încă şi care nici în instituţiile centrale din Moscova nu este încă câştigată pe plan cultural. Căci mai întotdeauna burghezii îşi cunosc meseria mai temeinic decât cei mai buni dintre comuniştii noştri, care deţin toată puterea, au toate posibilităţile, dar care nu sunt în stare să facă nici un singur pas cu drepturile şi cu puterea lor.</p>', '<table style="margin-left: auto; margin-right: auto;"><a id="p44"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p45"></a>Să construieşti societatea comunistă cu mâinile comuniştilor este o idee puerilă, cu totul puerilă. Comuniştii sunt o picătură de apă într-un ocean, o picătură în oceanul poporului. Ei vor fi în stare să conducă poporul pe drumul lor numai dacă vor trasa în mod just acest drum, şi nu numai în sensul orientării istorice mondiale. În acest sens, noi am trasat drumul nostru într-un mod absolut just, şi fiecare stat aduce o confirmare în această privinţă. Dar şi în patria noastră, în ţara noastră, trebuie să trasăm în mod just acest drum. El este determinat nu numai de toate acestea, ci şi de faptul dacă va fi sau nu intervenţie, dacă vom fi în stare să-i dăm ţăranului mărfuri în schimbul cerealelor. Ţăranul are să spună: „Eşti un om minunat şi ai apărat patria noastră, de aceea noi te-am ascultat, dar dacă nu ştii să gospodăreşti, atunci poţi să te cari“. Da, aşa are să spună ţăranul.</p>', '<table style="margin-left: auto; margin-right: auto;"><a id="p46"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p47"></a>Trăim doar în secolul al XX-lea, şi singurul popor care a ieşit din războiul reacţionar pe cale revoluţionară, nu în folosul unui guvern sau al altuia, ci luptând împotriva lui, este poporul rus, şi tocmai revoluţia rusă este aceea care l-a scos din război. Şi ceea ce a fost cucerit de această revoluţie nu mai poate fi răpit. Nici o putere din lume nu poate răpi aceste cuceriri, după cum nici o putere din lume nu poate răpi ceea ce am realizat făurind Statul sovietic. A fost obţinută o victorie de importanţă istorică-mondială. Timp de secole, statele au fost construite după tipul burghez, şi pentru prima oară s-a găsit acum o formă de stat neburgheză. Poate că aparatul nostru este prost, dar se spune că atunci când a fost inventată prima maşină cu abur şi ea a fost proastă — nu se ştie măcar dacă funcţiona. Dar nu asta importă aici, ci faptul că descoperirea a fost făcută. Se prea poate ca, prin forma ei, prima maşină cu abur să nu fi fost bună de nimic, dar în schimb acum avem locomotiva. Oricât de prost ar fi aparatul nostru de stat, ceea ce importă este că el a fost creat; o măreaţă descoperire istorică a fost făcută şi statul de tip proletar a fost creat; de aceea, oricât ar spune întreaga Europă şi miile de ziare burgheze că la noi domnesc haosul şi mizeria, că poporul muncitor n-are parte decât de chinuri, totuşi în întreaga lume muncitorii se simt cu toţii atraşi spre Statul sovietic. Acestea sunt măreţele cuceriri care au fost realizate de noi şi care nu ne mai pot fi răpite. Dar pentru noi, reprezentanţii partidului comunist, asta nu înseamnă decât începutul. În faţa noastră stă acum sarcina de a construi fundamentul economiei socialiste. S-a făcut acest lucru? Nu, nu s-a făcut. N-avem încă un fundament socialist. Comuniştii care îşi închipuie că un asemenea fundament există comit o mare greşeală. Principalul lucru în momentul de faţă este să separăm fără ezitare, limpede şi lucid ceea ce constituie la noi meritul de importanţă istorică-mondială al revoluţiei ruse, de ceea ce noi facem cum nu se poate mai prost, de ceea ce n-a fost încă creat şi de ceea ce va trebui să fie încă refăcut de multe ori.</p>', '<p><a id="p48"></a>Evenimentele politice sunt totdeauna foarte încâlcite şi complicate. Ele pot fi comparate cu un lanţ. Pentru a ţine în mâini întregul lanţ e de ajuns să te prinzi de veriga principală. Nu poţi să alegi în mod artificial veriga de care vrei să te prinzi. Care era lucrul cel mai important în 1917? Ieşirea din război, care era cerută de întregul popor şi faţă de care toate celelalte treceau pe al doilea plan. Rusia revoluţionară a reuşit să iasă din război. S-au făcut mari eforturi, dar în schimb s-a ţinut seama de principala cerinţă a poporului, şi asta ne-a adus victoria pentru mulţi ani. Şi poporul a simţit, ţăranul a văzut şi fiecare soldat care se întorcea de pe front a înţeles foarte bine că Puterea sovietică înseamnă pentru el o putere de stat mai democratică, mai apropiată de cei ce muncesc. Oricâte prostii şi greşeli scandaloase am comis noi în alte domenii, din moment ce am ţinut seama de această sarcină principală înseamnă că totul a fost bine.</p>', '<p><a id="p49"></a>Care era lucrul cel mai important în anii 1919 şi 1920? Riposta militară. Pornise atunci împotriva noastră, încercând să ne sugrume, atotputernica Antantă, şi n-a fost nevoie de nici o propagandă: orice ţăran fără partid a înţeles ce se petrece. Vine moşierul. Comuniştii ştiu să lupte împotriva lui. Iată de ce ţăranii, în marea lor majoritate, au fost pentru comunişti, iată de ce noi am ieşit învingători.</p>', '<p><a id="p50"></a>În 1921 lucrul cel mai important era efectuarea unei retrageri în ordine. Şi pentru asta se cerea o disciplină strictă. „Opoziţia muncitorească“ spunea: „Dumneavoastră sub-apreciaţi pe muncitori; ei trebuie să manifeste mai multă iniţiativă“. Iniţiativa, spuneam noi, trebuie să constea în a efectua retragerea în mod ordonat şi a respecta riguros disciplina. Acela care ar introduce, cât de cât, o notă de panică sau ar încălca disciplina ar duce de râpă revoluţia, fiindcă nu e nimic mai greu decât să efectuezi o retragere cu oameni care s-au obişnuit cu cuceririle, care sunt pătrunşi de concepţii şi idealuri revoluţionare şi care în sufletul lor consideră orice retragere drept ceva în genul unei ticăloşii. Cel mai mare pericol îl constituie încălcarea ordinii şi principala sarcină este aceea de a păstra ordinea.</p>', '<p><a id="p51"></a>Şi care este astăzi lucrul cel mai important? Lucrul cel mai important — şi tocmai aici am vrut eu să ajung şi cu asta vreau să închei raportul meu — nu trebuie căutat în politică, în sensul unei schimbări de orientare; despre asta se vorbeşte peste măsură de mult în legătură cu n.e.p.-ul. Astea-s vorbe de clacă. Şi toată această trăncăneală este extrem de dăunătoare. În legătură cu n.e.p.-ul, încep la noi unii să se agite, se apucă să transforme instituţii, să înfiinţeze altele noi. Asta-i o trăncăneală extrem de dăunătoare. Noi am ajuns la un moment când factorul principal îl constituie oamenii, alegerea oamenilor. Această idee cu greu şi-o însuşeşte un revoluţionar care s-a obişnuit să lupte împotriva lucrurilor mărunte, împotriva simulacrului de culturalizare. Dar noi am ajuns într-o situaţie care din punct de vedere politic trebuie apreciată cu mintea trează: am înaintat atât de departe, că nu putem, şi nici nu trebuie, să ne menţinem toate poziţiile.</p>', '<p><a id="p52"></a>Pe plan internaţional în situaţia noastră s-a produs în ultimii ani o îmbunătăţire considerabilă. Noi am cucerit statul de tip sovietic, ceea ce înseamnă un pas înainte pentru întreaga omenire, şi Internaţionala Comunistă ne oferă în fiecare zi o confirmare în acest sens prin ştirile pe care le primeşte din toate ţările. În această privinţă nimeni n-are nici umbră de îndoială. Dar sub aspectul muncii practice lucrurile se prezintă în aşa fel că dacă comuniştii nu vor fi în stare să acorde un ajutor practic masei ţărăneşti, ea nu-i va sprijini. În centrul atenţiei nu trebuie să stea preocuparea de a legifera, de a emite decrete mai bune etc. A fost o perioadă când decretele erau pentru noi o formă de propagandă. Unii râdeau de noi, spunând că bolşevicii nu înţeleg că decretele lor nu sunt aplicate; întreaga presă albgardistă era plină de zeflemeli pe această temă, dar această perioadă şi-a avut justificarea ei atunci când bolşevicii au luat puterea şi au spus ţăranului de rând, muncitorului de rând: iată cum am vrea noi să fie condus statul, iată un decret, puneţi-l în aplicare. Noi prezentam dintr-o dată muncitorului şi ţăranului simplu ideile noastre despre politică sub formă de decrete. Prin aceasta am câştigat marea încredere de care ne-am bucurat şi ne bucurăm şi azi în rândul maselor populare. Asta a fost o perioadă, o fază necesară la începutul revoluţiei, căci fără ea n-am fi putut să ne situăm în fruntea valului revoluţionar, ci ne-am fi lăsat târâţi de evenimente. Fără ea n-am fi câştigat încrederea tuturor muncitorilor şi ţăranilor care voiau să-şi clădească viaţa pe baze noi. Dar această fază a trecut, şi noi nu vrem să înţelegem atâta lucru. Acum muncitorii şi ţăranii vor râde dacă le vom prescrie să înfiinţeze, să organizeze cutare sau cutare instituţie. Acum muncitorul simplu şi ţăranul simplu n-o să se mai intereseze de acest lucru, şi ei au dreptate, fiindcă nu aici este centrul de greutate. Nu cu asta trebuie să vă prezentaţi astăzi voi, comuniştii, în faţa poporului. Cu toate că noi, cei din instituţiile de stat, suntem mereu aglomeraţi cu asemenea chestiuni mărunte, nu de această verigă a lanţului trebuie să ne prindem; nu ea este esenţialul; esenţialul este că oamenii nu sunt puşi fiecare la locul potrivit, că unui comunist cu rol de răspundere, care a făcut în mod strălucit toată revoluţia, i se încredinţează un post într-o întreprindere industrială sau comercială unde nu se pricepe la nimic şi unde ne împiedică să vedem adevărul, pentru că în spatele lui ştiu să se ascundă foarte bine afaceriştii şi şarlatanii. Fapt este că la noi nu există un control practic a ceea ce a fost îndeplinit. Este o sarcină prozaică, neînsemnată, sunt chestiuni mărunte, dar noi ne aflăm azi după o măreaţă revoluţie politică, în condiţii când un timp oarecare trebuie să trăim în mijlocul unor rânduieli capitaliste; lucrul cel mai important al întregii situaţii nu e politica în sensul îngust al cuvântului (ceea ce se spune în ziare este o zgomotoasă trăncăneală politică şi în ea nu găseşti nimic socialist), lucrul cel mai important al întregii situaţii nu-l constituie rezoluţiile şi nici instituţiile sau reorganizarea. În măsura în care asemenea lucruri ne sunt necesare le vom face, dar nu veniţi cu aşa ceva în faţa poporului, ci alegeţi mai degrabă oamenii de care este nevoie şi procedaţi la un control al executării practice, şi poporul va şti să aprecieze toate acestea.</p>', '<p><a id="p53"></a>În masa poporului noi suntem totuşi doar ca o picătură în mare, şi numai atunci putem să cârmuim când exprimăm exact cerinţele de care el este conştient. Altfel partidul comunist nu va conduce proletariatul, iar proletariatul nu va duce după sine masele şi întregul mecanism se va destrăma, în prezent poporul şi toate masele muncitoare consideră că pentru ele esenţialul constă numai în a contribui în mod practic la lichidairea cumplitei mizerii şi a foametei şi a arăta că într-adevăr intervine acea îmbunătăţire de care are nevoie ţăranul şi cu care este obişnuit. Ţăranul cunoaşte piaţa, cunoaşte comerţul. Noi n-am putut să introducem a repartiţie de-a dreptul comunistă, deoarece nu aveam destule fabrici şi nici utilaj pentru ele. Astfel stând lucrurile, trebuie să distribuim prin comerţ, dar să nu facem treaba asta mai prost decât o făcea capitalistul, căci altfel poporul nu va putea să suporte o asemenea conducere. Acesta este lucrul cel mai important.</p>', '<table style="margin-left: auto; margin-right: auto;"><a id="p54"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p55"></a>Cuvântare rostită la încheierea lucrărilor congresului<br/>2 aprilie</p>', '<p><a id="p56"></a>Tovarăşi! Lucrările congresului nostru se apropie de sfârşit.</p>', '<p><a id="p57"></a>Prima deosebire ce ne izbeşte când facem o comparaţie între acest congres şi cel precedent este o mai mare coeziune, o mai mare unanimitate, o mai mare unitate organizatorică.</p>', '<p><a id="p58"></a>Numai o mică parte a unei părţi din opoziţia de la congresul precedent s-a situat în afara partidului.</p>', '<p><a id="p59"></a>În problema sindicatelor şi a noii politici economice nu s-au manifestat divergenţe în partidul nostru sau, dacă s-au manifestat, ele au fost cu totul neînsemnate.</p>', '<p><a id="p60"></a>Ceea ce e esenţial şi principal, ceea ce ne-a adus „nou“ acest congres, este dovada vie că duşmanii noştri, care au susţinut şi susţin într-una că partidul nostru îmbătrâneşte, că-şi pierde supleţea spiritului şi a întregului său organism, nu au dreptate.</p>', '<p><a id="p61"></a>Nu, noi nu ne-am pierdut această supleţe.</p>', '<p><a id="p62"></a>Când a trebuit — în urma situaţiei obiective ce s-a creat în Rusia şi în lumea întreagă — să mergem înainte, să pornim cu tot curajul, cu toată repeziciunea şi hotărârea o ofensivă împotriva duşmanului, noi am pornit. Şi vom şti să facem şi pe viitor acest lucru ori de câte ori va fi nevoie.</p>', '<p><a id="p63"></a>Prin aceasta noi am ridicat revoluţia noastră la o înălţime nemaivăzută în istorie. Nici o putere din lume, oricâte nenorociri, oricâte suferinţe şi chinuri ar mai putea ea să aducă milioanelor şi milioanelor de oameni, nu va putea să răpească principalele cuceriri ale revoluţiei noastre, fiindcă acum aceste cuceriri nu mai sunt ale „noastre“ — ele sunt cuceriri istorice de importanţă mondială.</p>', '<p><a id="p64"></a>Şi atunci când, în primăvara anului 1921, s-a văzut că detaşamentul nostru de avangardă, detaşamentul de avangardă al revoluţiei, este ameninţat de primejdia de a se rupe de masa poporului, de masa ţărănimii, pe care el trebuie s-o ducă înainte cu pricepere, am luat hotărârea fermă şi unanimă de a efectua o retragere. Şi în anul care s-a scurs noi ne-am retras, în general, într-o ordine revoluţionară.</p>', '<p><a id="p65"></a>Revoluţiile proletariatului, aflate în plină maturizare în toate ţările înaintate din lume, nu vor putea să-şi rezolve sarcinile dacă capacitatea lor de a lupta şi ataca cu abnegaţie nu se va îmbina cu priceperea lor de a se retrage în ordine revoluţionară. Experienţa celei de-a doua etape a luptei noastre, experienţa retragerii, are să fie, probabil, şi ea de folos pe viitor muncitorilor, cel puţin în unele ţări, după cum experienţa noastră din prima fază a revoluţiei, experienţa ofensivei duse cu un curaj fără margini va fi, fără îndoială, de folos muncitorilor din toate ţările.</p>', '<p><a id="p66"></a>Acum am hotărât să declarăm că retragerea e terminată.</p>', '<p><a id="p67"></a>Asta înseamnă că toate sarcinile politicii noastre capătă un aspect nou.</p>', '<p><a id="p68"></a>Esenţial în momentul de faţă este ca avangarda să nu se teamă să depună eforturi pentru propria ei educare, pentru propria ei transformare, să recunoască deschis că nu posedă suficientă pregătire şi pricepere. Esenţial este ca în momentul de faţă să mergem mereu înainte, formând o masă incomparabil mai largă şi mai puternică, şi neapărat împreună cu ţărănimea, dovedindu-i prin fapte, prin practică, prin experienţă, că noi învăţăm şi vom învăţa cum s-o ajutăm, cum s-o călăuzim. Această sarcină, în actuala situaţie internaţională şi cu actualul nivel al forţelor de producţie din Rusia, nu poate fi rezolvată altfel decât procedând cu încetineală, cu prudenţă, cu seriozitate şi verificând de o mie de ori în mod practic fiecare pas pe care-l facem.</p>', '<p><a id="p69"></a>Chiar dacă se vor găsi în partidul nostru unele glasuri care să se ridice împotriva acestei înaintări extrem de încete şi de prudente, ele vor avea un caracter cu totul izolat.</p>', '<p><a id="p70"></a>Partidul, în întregul său, a înţeles — şi va dovedi acum prin fapte că a înţeles — că e necesar ca în momentul de faţă să-şi organizeze munca în felul acesta, şi numai în felul acesta. Şi, din moment ce am înţeles acest lucru, vom fi în stare să ne atingem scopul.</p>', '<p><a id="p71"></a>Declar încheiate lucrările celui de-al XI-lea Congres al Partidului Comunist din Rusia.</p>'],
'idChr': '4.13text',
'title': '',
'info': 'Congresul al XI-lea al P.C. (b) din Rusia (1922)',
},
{'year': '1917',
'image': 'lenin1',
'content': ['<p><a id="p0"></a>Nu există idee mai greşită şi mai dăunătoare decât aceea că politica externă poate fi ruptă de cea internă. Tocmai în timpul războiului falsitatea flagrantă a acestei idei devine şi mai flagrantă. Dar burghezia face tot posibilul şi imposibilul pentru a sădi şi întreţine această idee. Ignoranţa maselor populaţiei în domeniul politicii externe este incomparabil mai răspândită decât ignoranţa în domeniul politicii interne. „Secretul“ relaţiilor diplomatice este păstrat cu sfinţenie în cele mai libere ţări capitaliste, în republicile cele mai democratice.</p>', '<p><a id="p1"></a>Înşelarea maselor poporului în ceea ce priveşte „treburile“ politicii externe este organizată cu multă măiestrie şi dă mult de furcă revoluţiei noastre. Milioanele de exemplare ale ziarelor burgheze răspândesc peste tot otrava înşelăciunii.</p>', '<p><a id="p2"></a>Ori cu unul, ori cu celălalt dintre cele două colosal de bogate şi extrem de puternice grupuri de rechini imperialişti — aşa pune realitatea capitalistă problema fundamentală a politicii externe din zilele noastre. Aşa pune această problemă clasa capitaliştilor. Aşa pune problema, bineînţeles, şi masa largă a micii burghezii, care păstrează vechile concepţii şi prejudecăţi capitaliste.</p>', '<p><a id="p3"></a>Un om a cărui gândire nu depăşeşte cadrul relaţiilor capitaliste nu poate să înţeleagă că clasa muncitoare, dacă este conştientă, nu poate fi <i>de partea nici unuia</i> dintre grupurile de rechini imperialişti. Şi, dimpotrivă, muncitorul nu poate să înţeleagă de ce socialiştii care au rămas credincioşi alianţei frăţeşti a muncitorilor din toate ţările împotriva capitaliştilor din toate ţările sunt acuzaţi că înclină spre o pace cu germanii sau că aduc în fapt servicii unei asemenea păci. Aceşti socialişti (deci şi bolşevicii) nu pot accepta în nici un caz nici un fel de pace separată între capitalişti. Nici pace separată cu capitaliştii germani, nici alianţă cu capitaliştii anglo-francezi — iată baza politicii externe a proletariatului conştient.</p>', '<p><a id="p4"></a>Ridicându-se împotriva acestui program, temându-se de o ruptură cu „Anglia şi Franţa“, menşevicii şi socialiştii-revoluţionari de la noi promovează în fapt un program capitalist în domeniul politicii externe, pe care ei îl împopoţonează cu floricele de elocinţă naivă, vorbind despre „revizuirea tratatelor“, despre „o pace fără anexiuni“ etc. Toate aceste deziderate pioase sunt condamnate să rămână vorbe goale, căci realitatea <i>capitalistă</i> pune problema în mod tăios: ori subordonare faţă de unul din grupurile de imperialişti, ori luptă revoluţionară împotriva oricărui imperialism.</p>', '<p><a id="p5"></a>Există aliaţi pentru o astfel de luptă? Există. Clasele asuprite din Europa, şi în primul rând proletariatul; popoarele asuprite de imperialism, şi în primul rând popoarele Asiei, care sunt vecine cu noi.</p>', '<p><a id="p6"></a>Menşevicii şi socialiştii-revoluţionari, care îşi zic „democraţi revoluţionari“, duc în fapt o politică externă contrarevoluţionară şi antidemocratică. Dacă ar fi revoluţionari, ar îndemna pe muncitorii şi pe ţăranii din Rusia să se situeze în fruntea tuturor popoarelor asuprite de imperialism şi a tuturor claselor asuprite.</p>', '<p><a id="p7"></a>„Dar atunci se vor uni împotriva Rusiei capitaliştii din toate celelalte ţări“ — obiectează, înspăimântaţi, filistinii. — Acest lucru nu este exclus. Un democrat <i>„revoluţionar“</i> nu are dreptul să se dezică în principiu de orice război revoluţionar. Dar probabilitatea practică a unui astfel de război este destul de redusă. Între imperialiştii englezi şi cei germani nu este posibilă „o împăcare“ îndreptată împotriva Rusiei revoluţionare. Revoluţia rusă, care încă în 1905 a provocat revoluţii în Turcia, în Persia şi în China, ar pune într-o situaţie extrem de dificilă atât pe imperialiştii germani, cât şi pe cei englezi dacă ar porni pe calea înfăptuirii unei alianţe cu adevărat revoluţionare cu muncitorii şi cu ţăranii din ţările coloniale şi semicoloniale împotriva despoţilor, împotriva hanilor, pentru izgonirea germanilor din Turcia şi a englezilor din Turcia, Persia, India, Egipt etc.</p>', '<p><a id="p8"></a>Social-şoviniştii francezi şi ruşi invocă adesea exemplul anului 1793, pentru a ascunde sub paravanul unei referiri de efect faptul că au trădat revoluţia. Adevărul însă este că la noi anumiţi oameni nici nu vor să se gândească la aceea că democraţia „revoluţionară“ din Rusia ar putea şi ar trebui să adopte faţă de popoarele asuprite şi înapoiate o atitudine <i>realmente pătrunsă de spiritul</i> anului 1793.</p>', '<p><a id="p9"></a>În „alianţă“ cu imperialiştii, adică într-o ruşinoasă dependenţă de ei — iată politica externă a capitaliştilor şi a micilor-burghezi. În alianţă cu revoluţionarii din ţările înaintate şi cu toate popoarele asuprite, împotriva tuturor imperialiştilor de orice fel — iată politica externă a proletariatului.</p>'],
'idChr': '5.01text',
'title': '',
'info': 'Politica externă a revoluţiei ruse (1917)',
},
{'year': '1917',
'image': 'lenin1',
'content': ['<p><a id="p0"></a>Guvernul muncitoresc şi ţărănesc, care a fost creat de revoluţia din 24—25 octombrie şi care se sprijină pe Sovietele de deputaţi ai muncitorilor, soldaţilor şi ţăranilor, propune tuturor popoarelor beligerante şi guvernelor lor să înceapă imediat tratativele în vederea încheierii unei păci democratice drepte.</p>', '<p><a id="p1"></a>Guvernul consideră că pacea dreaptă sau democratică, dorită cu atâta ardoare în toate ţările beligerante de majoritatea covârşitoare a muncitorimii şi a claselor de oameni ai muncii, istovite, chinuite şi sleite de pe urma războiului, — pacea pe care, după doborârea monarhiei ţariste, muncitorii şi ţăranii ruşi au cerut-o stăruitor şi cu toată hotărârea este o pace imediată, fără anexiuni (adică fără cotropirea unor teritorii străine, fără alipirea cu forţa a altor naţionalităţi) şi fără contribuţii.</p>', '<p><a id="p2"></a>Guvernul Rusiei propune tuturor popoarelor beligerante încheierea imediată tocmai a unei asemenea păci, declarându-se gata să întreprindă imediat, fără cea mai mică întârziere, toate demersurile necesare până în momentul în care toate condiţiile acestei păci vor fi fost definitiv ratificate de către adunările împuternicite ale reprezentanţilor poporului din toate ţările şi ai tuturor naţiunilor.</p>', '<p><a id="p3"></a>Potrivit sentimentului de justiţie al democraţiei în general şi al claselor de oameni ai muncii în special, prin anexarea sau cotropirea unor teritorii străine, guvernul înţelege orice alipire a unei naţionalităţi mici sau slabe la un stat mare sau puternic fără consimţământul şi dorinţa — exprimate precis, clar şi de bunăvoie — ale acestei naţionalităţi, indiferent când a fost săvârşită această alipire forţată şi indiferent de gradul de dezvoltare sau de înapoiere al naţiunii alipite cu forţa sau reţinute cu forţa în graniţele statului respectiv. Şi, în sfârşit, indiferent dacă această naţiune trăieşte în Europa sau în depărtate ţări de peste ocean.</p>', '<p><a id="p4"></a>Dacă o naţiune oarecare este reţinută cu forţa în graniţele statului respectiv, dacă în ciuda dorinţei exprimate de ea — indiferent dacă este exprimată prin presă, prin adunări populare, prin hotărâri ale partidelor sau prin revolte şi insurecţii împotriva asupririi naţionale —, dacă acestei naţiuni nu i se acordă dreptul ca, prin vot liber şi în urma retragerii complete a trupelor naţiunii anexante sau, în general, ale naţiunii mai puternice, să rezolve fără cea mai mică constrângere problema formei de existenţă a ei ca stat, alipirea ei constituie o anexiune, adică o cotropire şi o silnicie.</p>', '<p><a id="p5"></a>Guvernul consideră drept cea mai mare crimă împotriva omenirii continuarea acestui război, purtat pentru împărţirea între naţiunile puternice şi bogate a naţiunilor slabe cotropite de ele, şi declară solemn că este gata să semneze imediat clauzele unei păci care să pună capăt acestui război pe baza condiţiilor mai sus arătate, deopotrivă de drepte pentru toate naţiunile, fără excepţie.</p>', '<p><a id="p6"></a>Totodată, guvernul declară că el nu consideră nicidecum condiţiile de pace mai sus arătate ca fiind ultimative, cu alte cuvinte, el este de acord să examineze şi orice alte condiţii de pace, insistând doar ca ele să fie cât mai grabnic propuse de către oricare dintre ţările beligerante şi ca propunerile privitoare la condiţiile de pace să fie făcute cât mai clar şi absolut fără nici un echivoc sau secret.</p>', '<p><a id="p7"></a>Guvernul desfiinţează diplomaţia secretă, declarând că, în ceea ce-l priveşte, are intenţia neclintită de a duce toate tratativele în mod absolut deschis, în faţa întregului popor, şi de a da fără întârziere publicităţii textul complet al tratatelor secrete pe care guvernul moşierilor şi capitaliştilor le-a ratificat sau le-a încheiat începând din februarie şi până la 25 octombrie 1917. În măsura în care prin aceste tratate secrete se urmăreşte — aşa cum este de cele mai multe ori cazul — asigurarea unor avantaje şi privilegii pentru moşierii şi capitaliştii ruşi, menţinerea sau extinderea anexiunilor velicoruşilor, guvernul declară conţinutul lor nul şi neavenit, imediat şi fără rezerve.</p>', '<table style="margin-left: auto; margin-right: auto;"><a id="p8"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '5.02text',
'title': '',
'info': 'Al doilea Congres General al Sovietelor de deputaţi ai muncitorilor şi soldaţilor din Rusia (1917)',
},
{'year': 'b',
'image': 'lenin1',
'content': ['<p><a id="p0"></a>Dacă am terminat atât de lesne cu bandele lui Kerenski, dacă ne-am făurit atât de uşor o putere de stat a noastră, dacă am dobândit fără nici o sforţare, oricât de mică, decretul cu privire la socializarea pământului şi pe cel cu privire la controlul muncitoresc, — dacă am obţinut cu atâta uşurinţă toate acestea, faptul se explică numai prin aceea că un fericit concurs de împrejurări ne-a ocrotit, pentru scurt timp, împotriva imperialismului internaţional. Imperialismul internaţional, cu întreaga putere a capitalului său, cu tehnica sa militară perfect organizată, care reprezintă o adevărată forţă, un adevărat bastion al capitalului internaţional, nu se putea împăca în nici un caz şi sub nici o formă cu existenţa, alături de el, a unei Republici sovietice, atât datorită situaţiei sale obiective, cât şi intereselor economice ale clasei capitaliste întruchipate de el; şi nu se putea împăca din cauza legăturilor comerciale, a relaţiilor financiare internaţionale. Aici conflictul este inevitabil. În aceasta constă greutatea cea mare a revoluţiei ruse, marea ei problemă istorică: necesitatea de a rezolva sarcinile internaţionale, necesitatea de a dezlănţui revoluţia internaţională, de a înfăptui trecerea de la revoluţia noastră, îngust-naţională, la revoluţia mondială. Această sarcină se punea în faţa noastră cu toată greutatea ei nemaipomenită. Repet, foarte mulţi dintre tinerii noştri prieteni care se consideră de stânga au început să uite lucrul principal, şi anume ceea ce a făcut ca în cursul săptămânilor şi lunilor de măreţ triumf ce au urmat după Octombrie să avem posibilitatea de a merge atât de uşor din triumf în triumf. Or, lucrurile s-au petrecut astfel numai pentru că o conjunctură internaţională specială ne-a ocrotit vremelnic împotriva imperialismului. Nu de noi îi ardea lui pe vremea aceea. Ni s-a părut atunci că şi noi putem să nu ne sinchisim de el. Dar dacă unora dintre imperialişti nu le ardea de noi, faptul se explică numai prin aceea că întreaga forţă uriaşă social-politică şi militară a actualului imperialism mondial era în acel moment divizată, de un război intestin, în două grupuri. Rechinii imperialişti angajaţi în această luptă merseseră atât de departe, se angajaseră într-o încleştare pe viaţă şi pe moarte, încât nici unul dintre aceste grupuri nu putea să concentreze împotriva revoluţiei ruse forţe cât de cât serioase. În octombrie, noi am nimerit tocmai într-un asemenea moment: revoluţia noastră s-a produs — ceea ce ar putea să pară un paradox, dar acesta e adevărul — în momentul fericit când nenorociri nemaipomenite se abătuseră asupra marii majorităţi a ţărilor imperialiste, ducând la nimicirea a milioane de oameni, când suferinţele fără seamăn provocate de război istoviseră popoarele, când în al patrulea an de război ţările beligerante ajunseseră într-un impas, se aflaseră la o răspântie, când se punea obiectiv chestiunea dacă popoarele aduse într-o asemenea situaţie vor putea să lupte mai departe. Numai datorită împrejurării că revoluţia noastră s-a produs în acest moment fericit, când nici unul din cele două grupuri gigantice de tâlhari nu putea să se arunce imediat asupra celuilalt şi când ele nu puteau să se unească numaidecât împotriva noastră, şi numai de acest moment al relaţiilor politice şi economice internaţionale se putea folosi — şi s-a folosit — revoluţia noastră pentru a realiza strălucitul ei marş triumfal prin Rusia europeană, pentru a se întinde în Finlanda, pentru a începe să cucerească Caucazul şi România. Numai aşa se explică faptul că la noi, în cercurile înaintate ale partidului, s-au găsit printre activişti unii intelectuali-supraoameni, care, lăsându-se ameţiţi de acest marş triumfal, spuneau: aşa-i venim noi de hac imperialismului internaţional; o să fie şi acolo un marş triumfal, fiindcă acolo nu există greutăţi reale. Iată în ce constă deosebirea dintre situaţia obiectivă a revoluţiei ruse, care n-a făcut decât să profite de o dificultate vremelnică a imperialismului internaţional, întrucât se oprise vremelnic maşina care trebuia să dea năvală peste noi, aşa cum dă un tren năvală peste o roabă şi o zdrobeşte; iar maşina se oprise pentru că se ciocniseră două grupuri de tâlhari. Şi aici şi acolo mişcarea revoluţionară era în creştere, însă în toate ţările imperialiste, fără excepţie, ea se afla, în majoritatea cazurilor, abia în stadiul iniţial. Ritmul ei de dezvoltare nu era în nici un caz acelaşi ca la noi. Oricine a analizat mai atent premisele economice ale unei revoluţii socialiste în Europa n-a putut să nu-şi dea bine seama că în Europa e infinit mai greu să începi revoluţia, că la noi e incomparabil mai uşor s-o începi, dar că va fi mai greu s-o continui decât acolo. Datorită acestei situaţii obiective a trebuit ca noi să trecem printr-o cotitură extrem de grea şi de bruscă a istoriei. De la neîntreruptul marş triumfal din octombrie, noiembrie şi decembrie pe frontul nostru intern împotriva contrarevoluţiei, împotriva duşmanilor Puterii sovietice, a trebuit să trecem la o ciocnire cu adevăratul imperialism internaţional, în adevărata lui atitudine duşmănoasă faţă de noi. De la perioada de marş triumfal a trebuit să trecem la aceea a unei situaţii extrem de grele şi de anevoioase, de care, fireşte, nu puteam scăpa cu vorbe, cu lozinci strălucite — oricât de plăcut ar îi fost pentru noi acest lucru —, deoarece în ţara noastră dezorganizată aveam mase neînchipuit de obosite, care ajunseseră într-o asemenea situaţie că o continuare a războiului devenise cu totul imposibilă; care erau atât de epuizate de cei trei ani de război chinuitor, că deveniseră complet inapte din punct de vedere militar. Încă înainte de Revoluţia din Octombrie, am putut vedea reprezentanţi ai maselor de soldaţi care nu făceau parte din partidul bolşevic, dar care nu se sfiau să rostească în faţa întregii burghezii adevărul că armata rusă nu va mai lupta. Această stare a armatei a provocat o criză uriaşă. Ţara aceasta de mici ţărani, care a fost dezorganizată de război şi adusă într-o stare nemaipomenită, a fost pusă într-o situaţie extrem de grea: armată n-aveam, dar trebuia să trăim şi de acum încolo alături de un tâlhar înarmat până-n dinţi, care a rămas deocamdată şi continuă să fie un tâlhar şi pe care, desigur, agitaţia noastră în favoarea unei păci fără anexiuni şi fără contribuţii nu putea să-l impresioneze. Un paşnic animal domestic stătea lângă un tigru şi încerca să-l convingă că trebuie încheiată o pace fără anexiuni şi fără contribuţii, când aşa ceva nu s-ar fi putut obţine decât printr-un atac împotriva tigrului. De această perspectivă, vârfurile partidului nostru — intelectualii şi o parte din organizaţiile muncitoreşti — au încercat să scape în primul rând recurgând la frazeologie, la subterfugii: nu trebuie să fie aşa. Pacea aceasta constituia o perspectivă prea de necrezut pentru ca noi — care până atunci dusesem o luptă deschisă, cu steagurile fluturând în vânt, şi care biruiserăm pe toţi duşmanii cu strigătele noastre — să putem ceda, acceptând condiţii umilitoare. Aşa ceva nu vom face niciodată! Noi suntem nişte revoluţionari prea mândri şi, înainte de toate, declarăm că „germanii nu vor putea să treacă la ofensivă“.</p>', '<p><a id="p1"></a>Acesta a fost primul subterfugiu cu care au încercat să se consoleze aceşti oameni. Istoria ne-a pus acum într-o situaţie extrem de grea; trebuie să desfăşurăm o muncă de organizare nemaipomenit de grea şi, în acelaşi timp, să suferim o serie de înfrângeri cumplite. Dacă privim lucrurile pe scară istorică mondială, este în afară de orice îndoială că n-am putea spera în victoria finală a revoluţiei noastre dacă ea ar rămâne izolată, dacă n-ar exista o mişcare revoluţionară şi în alte ţări. Dacă noi, partidul bolşevic, ne-am apucat singuri de această treabă, dacă am luat totul asupra noastră, am făcut-o cu convingerea că în toate ţările revoluţia se maturizează şi că, la urma urmelor — şi nu la începutul începuturilor —, oricare ar fi greutăţile prin care ne va mai fi dat să trecem, oricare ar fi înfrângerile ce ne-or fi sortite, revoluţia socialistă internaţională va veni, pentru că ea este pe drum; ea va ajunge la maturitate, pentru că se maturizează şi se va maturiza pe deplin. Izbăvirea noastră de toate aceste greutăţi stă, cum am spus, într-o revoluţie în toată Europa. Pornind de la acest adevăr, care e cu totul abstract, şi conducându-ne după el, trebuie să veghem ca el să nu se transforme cu timpul într-o vorbă goală, căci orice adevăr abstract devine o vorbă goală dacă este folosit fără nici un fel de analiză. Dacă veţi spune că în dosul fiecărei greve se ascunde hidra revoluţiei, că cine nu înţelege acest lucru nu e socialist, veţi spune un adevăr. Da, în dosul fiecărei greve se ascunde revoluţia socialistă. Dar dacă veţi spune că orice grevă constituie un pas direct spre revoluţia socialistă, veţi spune o vorbă goală. Am auzit de atâtea ori această afirmaţie — „n-a fost zi de la dumnezeu“ în care să n-o auzim — că ni s-a făcut lehamite, şi muncitorii au respins toată această vorbărie anarhistă, fiindcă, pe cât este de neîndoielnic că în dosul fiecărei greve se ascunde hidra revoluţiei socialiste, pe atât de clar este că afirmaţia potrivit căreia de la oricare grevă s-ar putea trece la revoluţie e o vorbă goală. Pe cât de indiscutabil este că toate dificultăţile revoluţiei noastre vor fi învinse numai atunci când revoluţia socialistă mondială, care se maturizează acum pretutindeni, va ajunge la deplină maturitate, pe atât de absurdă este afirmaţia că trebuie să ascundem orice dificultate concretă, actuală a revoluţiei noastre, spunând: „Eu mizez pe mişcarea socialistă internaţională, aşa că îmi pot permite să fac orice prostii“. „Are să ne scoată Liebknecnt din încurcătură, pentru că el oricum are să învingă“.</p>', '<table style="margin-left: auto; margin-right: auto;"><a id="p2"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p3"></a>Revoluţia nu vine atât de repede pe cât ne aşteptam. Lucrul acesta e dovedit de istorie, şi trebuie să ştim să-l luăm ca pe o realitate, trebuie să ţinem seama că în ţările înaintate revoluţia socialistă mondială nu poate începe atât de uşor ca revoluţia care a început în Rusia, ţara lui Nicolaie şi a lui Rasputin, în care unei imense părţi din populaţie îi era absolut indiferent ce popoare trăiesc în regiunile periferice şi ce se întâmplă acolo. Într-o ţară ca asta a fost uşor să se înceapă revoluţia, a fost ceva ca un joc de copii.</p>', '<p><a id="p4"></a>Dar a începe fără pregătire revoluţia într-o ţară în care capitalismul a ajuns la o înaltă dezvoltare şi a da până şi celui din urmă om o cultură şi o organizare democratică înseamnă a comite o greşeală, o absurditate. Aici abia ne apropiem de perioada chinuitoare a începutului revoluţiilor socialiste. Acesta e un fapt real. Noi nu ştim, şi nimeni nu ştie, dar s-ar putea — acest lucru e pe deplin posibil — ca ea să învingă în câteva săptămâni sau chiar în câteva zile, dar noi nu putem miza pe o asemenea eventualitate. Trebuie să fim pregătiţi pentru a face faţă unor greutăţi extraordinare şi unor înfrângeri nemaipomenit de grele, care sunt inevitabile, fiindcă în Europa revoluţia n-a început încă, deşi poate să înceapă mâine, şi, atunci când ea va începe, nu ne vor mai chinui, desigur, îndoielile noastre, nu vor mai exista probleme ale războiului revoluţionar; atunci vom avea un continuu marş triumfal. Aşa va fi, va fi neapărat, dar nu este încă. Acesta este faptul simplu pe care ni l-a arătat istoria şi cu care ea ne-a dat o lovitură extrem de dureroasă; dar un om bătut face cât doi nebătuţi. De aceea cred eu că, după ce istoria ne-a dat o lovitură atât de dureroasă, spulberându-ne speranţa că germanii nu vor putea trece la ofensivă şi că vom putea obţine totul printr-o simplă pornire la atac în strigăte de „ura“, — lecţia aceasta, mulţumită organizaţiilor noastre sovietice, va pătrunde foarte repede în conştiinţa maselor din întreaga Ţară sovietică. Ele sunt în continuă mişcare, ţin întruniri, se pregătesc de congres, adoptă rezoluţii, reflectă asupra celor petrecute. La noi nu mai au loc vechile discuţii de dinainte de revoluţie, care rămâneau înăuntrul unor strâmte cercuri de partid; azi toate hotărârile sunt aduse în discuţia maselor, care cer ca ele să fie verificate prin experienţă, să fie trecute prin proba practicii, şi care nu se lasă niciodată antrenate de vorbe uşuratice, nu se lasă niciodată abătute din drumul dictat de mersul obiectiv al evenimentelor. Desigur, dacă este vorba de un intelectual sau de un bolşevic de stânga, el poate să se eschiveze de la dificultăţile care ne stau în faţă: el poate, desigur, să nu ţină seama că nu avem armată sau că în Germania nu vine revoluţia. Masele cuprind milioane de oameni şi politica începe acolo unde ai de-a face cu milioane; nu acolo unde sunt mii, ci acolo unde sunt milioane, numai acolo începe politica serioasă; milioanele de oameni ştiu ce înseamnă armata, ele au văzut soldaţii care se întorceau de pe front. Ele ştiu — dacă ne referim nu la persoane izolate, ci la adevăratele mase — că nu putem duce război, că fiecare om de pe front a îndurat toate suferinţele imaginabile. Masele au înţeles adevărul că, dacă n-avem armată şi lângă noi se află o fiară sălbatică, suntem nevoiţi să iscălim tratatul de pace cel mai greu şi mai umilitor. Acest lucru este inevitabil atâta timp cât n-a izbucnit revoluţia, atâta timp cât n-am însănătoşit armata noastră, atâta timp cât n-am trimis-o acasă. Până atunci n-o să se însănătoşească bolnavul. Iar pe tâlharii germani nu-i vom putea birui printr-un simplu „ura!“, nu-i vom putea da peste cap aşa cum am făcut cu Kerenski şi cu Kornilov. Aceasta este învăţătura pe care au tras-o masele, fără subterfugiile la care recurgeau unii, care voiau să ocolească cruda realitate.</p>', '<p><a id="p5"></a>Mai întâi am avut un continuu marş triumfal, în octombrie şi noiembrie; apoi deodată revoluţia rusă a fost înfrântă în câteva săptămâni de tâlharii germani şi ea este gata să accepte condiţiile unui tratat tâlhăresc. Da, cotiturile istoriei sunt foarte grele; la noi, toate aceste cotituri sunt grele. În 1907, când am semnat un tratat intern, nemaipomenit de ruşinos, cu Stolîpin, când am fost nevoiţi să trecem prin grajdul Dumei stolîpiniste, când ne-am luat anumite obligaţii prin semnarea unor fiţuici monarhiste, <a href="javascript:void(0);" id="n243">[243]</a> am cunoscut asemenea momente grele, însă nu ca cel de acum. Atunci unii oameni, care făceau parte din cea mai bună avangardă a revoluţiei, spuneau (şi nici ei nu se îndoiau câtuşi de puţin că au dreptate): „Noi suntem revoluţionari cu simţul demnităţii, noi credem în revoluţia rusă şi nu vom accepta niciodată să facem parte din instituţiile legale ale lui Stolîpin“. Ba veţi accepta. Viaţa maselor, istoria sunt mai tari decât asigurările voastre. Dacă nu vreţi voi să acceptaţi, vă va sili istoria să faceţi acest lucru. Aceştia erau nişte oameni foarte de stânga, dar la prima cotitură a istoriei nu a mai rămas din ei, ca fracţiune, decât fumul. Dacă am ştiut să rămânem revoluţionari, să lucrăm în condiţii teribil de grele şi să ieşim cu bine din această situaţie, vom şti să ieşim şi de acum încolo, fiindcă aici nu este vorba de un capriciu al nostru, ci de o necesitate obiectivă, care, într-o ţară ruinată până la ultimul grad, este determinată de faptul că, în ciuda dorinţei noastre, revoluţia europeană şi-a permis să întârzie, iar imperialismul german, împotriva dorinţei noastre, şi-a permis să treacă la ofensivă.</p>', '<p><a id="p6"></a>În asemenea situaţie trebuie să ştii să te retragi. Realitatea, neînchipuit de tristă şi de amară, nu poate fi ascunsă cu vorbe goale; trebuie să spunem: să dea dumnezeu să ne retragem în nu prea mare dezordine. Să ne retragem în perfectă ordine nu putem; atunci să dea dumnezeu să ne retragem într-o dezordine nu prea mare, să câştigăm un răgaz cât de mic, pentru ca partea bolnavă a organismului nostru să poată fi cât de cât resorbită. Organismul, în întregul lui, e sănătos: el va birui boala. Dar nu-i putem pretinde s-o biruie dintr-o dată, într-o clipă nu poate fi oprită în loc o armată care a luat-o la fugă. Când i-am spus unuia dintre tovarăşii noştri tineri cu veleităţi de stânga: „Du-te pe front, tovarăşe, şi vezi ce se petrece în armată“, el a luat această propunere drept o ofensă: „Vreţi să ne trimiteţi în surghiun, ca să nu facem aici agitaţie pentru marile principii ale războiului revoluţionar“. Făcând această propunere, eu nu m-am gândit, de fapt, să-i trimit în surghiun pe adversarii mei fracţionişti: făceam o propunere care permitea să se constate că armata a început să se împrăştie într-un chip nemaipomenit. Noi ştiam asta şi înainte, dar nici atunci nu puteam să închidem ochii asupra faptului că descompunerea a ajuns până la fapte nemaipomenite, până la a vinde tunurile noastre pe nimic germanilor. Ştiam toate astea, după cum ştim că armata nu poate fi ţinută în loc, şi subterfugiul că germanii nu vor dezlănţui ofensiva a constituit o aventură fără precedent. Dacă revoluţia europeană întârzie, ne aşteaptă cele mai grele înfrângeri, pentru că nu avem armată şi nu avem organizare, pentru că aceste două sarcini nu pot fi rezolvate imediat. Dacă nu ştii să te adaptezi, dacă nu eşti dispus să te târăşti pe brânci prin noroi, nu eşti revoluţionar, ci un palavragiu, şi eu propun să ne târâm aşa nu pentru că aşa îmi place mie, ci pentru că altă cale nu există, pentru că istoria n-a luat o întorsătură atât de favorabilă ca revoluţia să se maturizeze pretutindeni în acelaşi timp.</p>', '<table style="margin-left: auto; margin-right: auto;"><a id="p7"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p8"></a>Am intrat într-o perioadă de grele înfrângeri, pricinuite de un imperialism înarmat până-n dinţi unei ţări care şi-a demobilizat armata, care a trebuit să demobilizeze. Ceea ce am prezis eu s-a împlinit întocmai: în locul păcii de la Brest-Litovsk, am obţinut — din vina celor care n-au vrut s-o accepte — o pace mult mai umilitoare. Noi ştiam că din vina armatei încheiem pace cu imperialismul. Am stat la masa tratativelor cu Hoffmann, <a href="javascript:void(0);" id="n244">[244]</a> iar nu cu Liebknecht, şi în felul acesta am ajutat revoluţia germană. Iar acum voi ajutaţi imperialismul german, predându-i bogăţiile voastre de milioane — tunuri, obuze —, şi lucrul acesta ar fi trebuit să-l prevadă oricine a văzut starea nespus de dureroasă în care se găsea armata. La cea mai mică ofensivă a germanilor am fi fost în mod sigur şi inevitabil pierduţi, — acest lucru îl spunea fiecare om cinstit care se întorcea de pe front, în câteva zile am fi devenit prada inamicului.</p>', '<p><a id="p9"></a>După ce am primit această lecţie, vom lichida sciziunea noastră, criza noastră, oricât de grea ar fi această boală, fiindcă ne va veni în ajutor un aliat cu mult mai de nădejde: revoluţia mondială. Când ni se vorbeşte de ratificarea acestei păci în genul păcii de la Tilsit, care a fost o pace nemaipomenită, mai umilitoare, mai tâlhărească decât cea de la Brest-Litovsk, eu răspund: se înţelege că da. Trebuie să facem acest lucru, pentru că noi privim lucrurile din punctul de vedere al maselor. Încercarea de a transpune o tactică ce a fost folosită în interiorul unei singure ţări în lunile octombrie-noiembrie, adică într-o perioadă de triumf al revoluţiei, de a o transpune, cu ajutorul fanteziei noastre, în domeniul desfăşurării evenimentelor revoluţiei mondiale, este sortită eşecului.</p>', '<table style="margin-left: auto; margin-right: auto;"><a id="p10"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p11"></a>Desigur, călcăm tratatul, şi l-am călcat până acum de vreo treizeci-patruzeci de ori. Numai un copil nu poate să înţeleagă că într-o asemenea epocă, când a început perioada îndelungă şi chinuitoare a eliberării, care a creat de curând Puterea sovietică şi a făcut-o să se ridice cu trei trepte în dezvoltarea ei, numai un copil nu poate să înţeleagă că într-o asemenea epocă trebuie dusă o luptă îndelungată şi prudentă.</p>', '<table style="margin-left: auto; margin-right: auto;"><a id="p12"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p13"></a>Ultimul război i-a dat poporului rus o lecţie amară şi dureroasă, dar serioasă: să se organizeze, să se disciplineze, să se supună, să creeze o disciplină exemplară. Învăţaţi de la germani disciplina lor; altfel suntem un popor pierdut şi vom rămâne veşnic în robie.</p>', '<p><a id="p14"></a>Acesta, şi nu numai acesta, a fost mersul istoriei. Istoria ne arată că pacea este un răgaz pentru război, iar războiul este un mijloc de a obţine o pace ceva mai bună sau mai rea. La Brest, raportul de forţe a fost de aşa natură că noi am semnat pacea ca un învins, dar nu am obţinut o pace umilitoare. La Pskov, raportul de forţe era de aşa natură că ni s-a oferit o pace ruşinoasă, mai umilitoare, iar la Petrograd şi la Moscova, în etapa următoare, ni se va dicta o pace de patru ori mai umilitoare. Noi nu vom spune, ca tinerii noştri prieteni de la Moscova, că Puterea sovietică este doar o formă, nu vom spune că de dragul cutăror sau cutăror principii revoluţionare poate fi sacrificat conţinutul, ci vom spune că poporul rus trebuie să înţeleagă că e nevoie ca el să se disciplineze, să se organizeze şi atunci va putea să suporte orice pace în genul celei de la Tilsit. Întreaga istorie a războaielor de eliberare ne arată că, atunci când ele cuprindeau masele largi, eliberarea venea repede.</p>', '<table style="margin-left: auto; margin-right: auto;"><a id="p15"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p16"></a>Lozinca noastră trebuie să fie doar una: să învăţăm temeinic meşteşugul armelor, să facem ordine la căile ferate. A porni, fără a avea căi ferate, un război revoluţionar socialist înseamnă a comite o nefastă trădare. Trebuie să facem ordine şi să trezim în mase toată acea putere şi energie care va permite ca revoluţia să dea tot ce are mai bun.</p>', '<p><a id="p17"></a>Din moment ce aţi obţinut un răgaz, căutaţi să-l folosiţi, fie şi numai pentru un ceas, pentru a păstra contactul cu regiunile îndepărtate din spatele frontului, pentru a forma acolo noi armate. Lepădaţi-vă de iluziile pentru care aţi fost pedepsiţi de viaţă şi pentru care veţi fi pedepsiţi şi mai mult. În faţa noastră se conturează o perioadă de grele înfrângeri, aceasta e realitatea, şi trebuie să ştim să ţinem seama de ea, trebuie să fim gata să desfăşurăm o muncă perseverentă în condiţii de ilegalitate, în condiţiile unei vădite aserviri faţă de germani: n-are nici un rost să ascundem acest lucru; avem într-adevăr de-a face cu o pace în genul celei de la Tilsit. Dacă vom şti să procedăm în felul acesta, atunci vom spune, cu o absolută certitudine, că, în ciuda înfrângerilor suferite, victoria va fi a noastră. <span class="spt">(Aplauze)</span>.</p>'],
'idChr': '5.03text',
'title': '',
'info': 'Congresul al VII-lea extraordinar al P.C.(b) din Rusia (1918)',
},
{'year': '1920',
'image': 'lenin3',
'content': ['<h6 style="text-align: center;"><a id="p0"></a>I.<br/>În ce sens se poate vorbi despre însemnătatea internaţională a revoluţiei ruse?</h6>', '<p><a id="p1"></a>În primele luni după ce proletariatul a cucerit puterea politică în Rusia (25. X—7. XI. 1917), s-ar fi putut crede că, datorită uriaşelor deosebiri care există între înapoiata Rusie şi ţările înaintate din Europa occidentală, revoluţia proletariatului din aceste ţări nu va semăna prea mult cu revoluţia noastră. Astăzi însă avem în faţa noastră o experienţă internaţională destul de însemnată, care ne arată cât se poate de limpede că unele dintre trăsăturile fundamentale ale revoluţiei noastre prezintă nu o însemnătate locală, specific naţională, numai rusă, ci o importanţă internaţională. Şi nu vorbesc aici despre însemnătatea internaţională în sensul larg al cuvântului; în sensul că nu numai unele, ci toate trăsăturile fundamentale şi multe dintre trăsăturile secundare ale revoluţiei noastre prezintă o însemnătate internaţională în ceea ce priveşte influenţa pe care o exercită asupra tuturor ţărilor. Nu, ci în sensul cel mai îngust al cuvântului, adică dacă prin însemnătatea internaţională înţelegem valabilitatea pe scară internaţională sau inevitabilitatea istorică a repetării pe scară internaţională a celor ce s-au întâmplat la noi, trebuie să recunoaştem că unele dintre trăsăturile fundamentale ale revoluţiei noastre prezintă această însemnătate.</p>', '<p><a id="p2"></a>Ar fi, desigur, cea mai mare greşeală dacă am exagera acest adevăr, extinzându-l nu numai asupra unora dintre trăsăturile fundamentale ale revoluţiei noastre. Tot atât de greşit ar fi să scăpăm din vedere faptul că, după victoria revoluţiei proletare chiar şi numai în una dintre ţările înaintate, se va produce, după toate probabilităţile, o schimbare radicală, şi anume: curând după aceea Rusia va înceta de a mai fi o ţară model şi va deveni din nou o ţară înapoiată (din punct de vedere „sovietic“ şi socialist).</p>', '<p><a id="p3"></a>Dar în momentul istoric actual situaţia este de aşa natură, încât exemplul rus arată <i>tuturor</i> ţărilor câte ceva — absolut esenţial — din viitorul lor inevitabil şi apropiat. Muncitorii înaintaţi din toate ţările au înţeles de mult acest lucru, şi de cele mai multe ori nu atât l-au înţeles, cât l-au intuit, l-au sesizat cu instinctul lor de clasă revoluţionară. De aici rezultă „însemnătatea“ internaţională (în sensul îngust al cuvântului) a Puterii sovietice, precum şi a bazelor teoriei şi tacticii bolşevice. Acest lucru nu l-au înţeles conducătorii „revoluţionari“ ai Internaţionalei a II-a, cum au fost Kautsky în Germania, Otto Bauer şi Friedrich Adler în Austria, care prin aceasta s-au dovedit a fi reacţionari, apărători ai oportunismului şi ai social-trădării de cea mai rea speţă. În treacăt fie zis, broşura anonimă „Revoluţia mondială“ („Weltrevolution“), apărută în 1919 la Viena (Sozialistische Bücherei, Heft 11; Ignaz Brand), ne arată foarte clar tot modul lor de a gândi şi întreaga sferă a ideilor lor, mai bine zis, tot noianul de absurdităţi, de pedanterii, de josnicii şi de trădări ale intereselor clasei muncitoare — toate acestea servite în sosul de „apărare“ a ideii de „revoluţie mondială“.</p>', '<p><a id="p4"></a>De această broşură rămâne însă să ne ocupăm mai pe larg cu altă ocazie. Aici vom mai releva numai un singur lucru: în vremurile de mult apuse, pe când Kautsky era încă marxist, şi nu un renegat, tratând această problemă în calitate de istoric, el a prevăzut că se poate ivi o situaţie în care revoluţionarismul proletariatului rus să devină un model pentru Europa occidentală. Asta a fost în 1902, când Kautsky a publicat în „Iskra“ revoluţionară un articol intitulat „Slavii şi revoluţia“. Iată ce spunea el în acest articol:</p>', '<blockquote><a id="p5"></a>„În prezent însă“ (spre deosebire de anul 1848) „se poate considera nu numai că slavii au intrat în rândurile popoarelor revoluţionare, dar şi că centrul de greutate al gândirii şi al acţiunii revoluţionare se deplasează tot mai mult în direcţia slavilor. Centrul revoluţionar se deplasează din apus spre răsărit. În prima jumătate a secolului al XIX-lea, el se găsea în Franţa şi din când în când în Anglia. În 1848 a intrat şi Germania în rândul naţiunilor revoluţionare... Evenimentele care marchează începutul noului secol ne fac să credem că ne aflăm în faţa unei noi deplasări a centrului revoluţionar, şi anume a strămutării lui în Rusia... Rusia, care a preluat în asemenea măsură iniţiativa revoluţionară din Apus, în prezent este, poate, în măsură să servească ea însăşi Apusului drept izvor de energie revoluţionară. Mişcarea revoluţionară rusă, care se înteţeşte tot mai mult, va deveni, poate, mijlocul cel mai puternic pentru a stârpi spiritul filistinismului putred şi al politicianismului meschin — care începe să se răspândească în rândurile noastre — şi va face să se aprindă din nou flacăra vie a dorului de luptă şi a devotamentului pasionat faţă de marile noastre idealuri. Pentru Europa occidentală, Rusia de mult a încetat de a mai fi un simplu bastion al reacţiunii şi al absolutismului. Acum lucrurile stau, pare-se, tocmai invers. Europa occidentală este cea care devine sprijinul reacţiunii şi al absolutismului din Rusia... Revoluţionarii ruşi ar fi terminat, poate, de mult cu ţarul dacă nu ar fi fost nevoiţi să lupte în acelaşi timp şi împotriva aliatului acestuia — capitalul european. Să sperăm că de data aceasta ei vor reuşi să termine cu amândoi duşmanii şi că noua «sfântă alianţă» se va prăbuşi mai repede decât predecesoarele ei. Dar, oricare ar fi sfârşitul luptei care se dă astăzi în Rusia, sângele şi fericirea martirilor, din păcate, în număr mai mult decât suficient, nu vor fi fost jertfite în zadar, ci vor fecunda germenii revoluţiei sociale în întreaga lume civilizată, îi vor face să crească mai repede şi mai îmbelşugat. În 1848, slavii au fost ca un ger năprasnic care a distrus florile primăverii popoarelor. Poate că astăzi le este dat să fie vijelia care va sparge gheaţa reacţiunii şi va aduce cu sine, în mod irezistibil, o primăvară nouă şi fericită pentru popoare“ <i>(Karl Kautsky</i>. „Slavii şi revoluţia“, articol publicat în „Iskra“, ziar revoluţionar al social-democraţiei ruse, nr. 18 din 10 martie 1902).</blockquote>', '<p><a id="p6"></a>Bine mai scria Karl Kautsky acum 18 ani!</p>'],
'idChr': '5.04.01text',
'title': 'I. În ce sens se poate vorbi despre însemnătatea internaţională a revoluţiei ruse?',
'info': '„Stângismul“ — boala copilăriei comunismului (1920)',
},
{'year': '1920',
'image': 'lenin3',
'content': ['<h6 style="text-align: center;"><a id="p0"></a>II.<br/>Una din condiţiile principale ale succesului bolşevicilor</h6>', '<p><a id="p1"></a>Desigur, acum aproape întreaga lume îşi dă seama că <a id="cit57"></a>bolşevicii n-ar fi putut să se menţină la putere nu doi ani şi jumătate, dar nici două luni şi jumătate, dacă în partidul nostru nu ar fi existat disciplina cea mai severă, o disciplină cu adevărat de fier, dacă partidul nostru nu s-ar fi bucurat de sprijinul cel mai deplin şi mai neprecupeţit al întregii mase a clasei muncitoare, adică al tuturor elementelor ei conştiente, cinstite, devotate, influente şi capabile să ducă după sine sau să antreneze păturile înapoiate.</p>', '<p><a id="p2"></a>Dictatura proletariatului înseamnă războiul cel mai neprecupeţit şi mai necruţător dus de clasa cea nouă contra unui duşman <i>mai puternic</i>, contra burgheziei, a cărei împotrivire se înzeceşte în urma răsturnării ei (chiar şi numai într-o singură ţară) şi a cărei putere constă nu numai în forţa capitalului internaţional, în forţa şi trăinicia legăturilor internaţionale ale burgheziei, ci şi în <i>forţa obişnuinţei</i>, în forţa <i>micii producţii;</i> căci mica producţie a mai rămas, din nefericire, în lume în foarte, foarte mare măsură, iar mica producţie <i>generează</i> capitalism şi burghezie permanent, zi de zi, ceas de ceas, spontan şi în proporţii de masă. Toate aceste motive fac ca dictatura proletariatului să fie necesară, iar victoria asupra burgheziei să nu fie cu putinţă fără un război îndelungat, crâncen, înverşunat, un război pe viaţă şi pe moarte, care cere tărie, disciplină, fermitate, intransigenţă şi unitate de voinţă.</p>', '<p><a id="p3"></a>Repet: experienţa dictaturii victorioase a proletariatului în Rusia a arătat în mod concludent celor care nu ştiu sa gândească sau care n-au avut prilejul să reflecteze asupra acestei probleme că o centralizare absolută şi disciplina cea mai severă a proletariatului constituie una dintre condiţiile principale ale victoriei asupra burgheziei.</p>', '<p><a id="p4"></a>Oamenii se opresc adeseori asupra acestui lucru. Dar ei sunt departe de a reflecta îndeajuns: ce înseamnă el? în ce condiţii este posibil? Nu s-ar cuveni oare ca ovaţiile la adresa Puterii sovietice şi a bolşevicilor să fie <i>mai des</i> însoţite de o <i>analiză foarte serioasă</i> a cauzelor <i>care au permis</i> bolşevicilor să făurească disciplina necesară proletariatului revoluţionar?</p>', '<p><a id="p5"></a>Bolşevismul, ca curent de gândire politică şi ca partid politic, există din 1903. Numai istoria <i>întregii</i> perioade a existenţei bolşevismului poate oferi o explicaţie satisfăcătoare faptului că în condiţiile cele mai grele el a reuşit să formeze şi să menţină disciplina de fier necesară victoriei proletariatului.</p>', '<p><a id="p6"></a>Şi înainte de toate se pune întrebarea: <a id="cit58"></a>prin ce se menţine disciplina partidului revoluţionar al proletariatului? prin ce se verifică ea? prin ce se întăreşte? În primul rând, prin conştiinţa avangărzii proletariatului şi prin devotamentul acesteia faţă de revoluţie, prin fermitatea sa, prin spiritul său de sacrificiu şi prin eroismul său. În al doilea rând, prin capacitatea sa de a se lega, de a se apropia şi, dacă vreţi, de a se contopi într-o anumită măsură cu masele cele mai largi ale oamenilor muncii, în special cu masele proletare, <i>dar şi cu</i> masele muncitoare <i>neproletare</i>. În al treilea rând, prin conducerea politică justă exercitată de această avangardă, prin strategia şi tactica ei politică justă, cu condiţia ca masele largi <i>prin propria lor experienţă</i> să se convingă că sunt juste. Fără aceste condiţii nu se poate înfăptui disciplina într-un partid revoluţionar, cu adevărat capabil de a fi partidul clasei înaintate, al clasei menite să răstoarne burghezia şi să transforme întreaga societate. Fără aceste condiţii, toate încercările de a crea o disciplină se transformă în mod inevitabil în vorbe goale, în frazeologie, în maimuţăreală. Pe de altă parte, aceste condiţii nu se pot ivi dintr-o dată. Ele se elaborează numai printr-o muncă îndelungată, printr-o experienţă grea. Elaborarea lor este înlesnită numai de o teorie revoluţionară justă, care la rândul ei să nu fie o dogmă, ci să ia o formă definitivă numai în strânsă legătură cu practica unei mişcări cu adevărat de masă şi cu adevărat revoluţionare.</p>', '<p><a id="p7"></a>Dacă în 1917—1920, când condiţiile erau nemaipomenit de grele, bolşevismul a reuşit să făurească şi să realizeze cu succes cea mai strictă centralizare şi o disciplină de fier, aceasta se datoreşte pur şi simplu unei serii de particularităţi istorice ale Rusiei.</p>', '<p><a id="p8"></a>Pe de o parte, bolşevismul a apărut în 1903 având cea mai solidă bază, teoria marxistă. Iar faptul că această teorie revoluţionară — şi numai ea — este justă, a fost dovedit nu numai de experienţa mondială a întregului secol al XIX-lea, ci şi, mai ales, de experienţa rătăcirilor şi a şovăielilor, a greşelilor şi a decepţiilor prin care a trecut gândirea revoluţionară din Rusia. Timp de aproape o jumătate de secol, âncepând cam din deceniul al 5-lea până în ultimul deceniu al secolului al XIX-lea, gândirea înaintată din Rusia, oprimată de ţarismul barbar şi reacţionar, a căutat cu nesaţ o teorie revoluţionară justă, urmărind cu un zel şi o grijă uimitoare orice „ultim cuvânt“ rostit de Europa şi de America în acest domeniu. <a id="cit59"></a>Rusia <i>şi-a câştigat</i> marxismul, singura teorie revoluţionară justă, printr-o jumătate de veac de chinuri şi de sacrificii neobişnuite, de eroism revoluţionar fără seamăn, de energie uimitoare, de căutări înfrigurate, de studii, încercări practice, deziluzii, verificări şi confruntări cu experienţa Europei. <a id="cit60"></a>Datorită emigraţiei pe care a impus-o ţarismul, în a doua jumătate a secolului al XIX-lea Rusia revoluţionară avea nenumărate legături internaţionale, o cunoaştere excelentă a formelor şi teoriilor mişcării revoluţionare mondiale, aşa cum n-a mai avut nici o altă ţară din lume.</p>', '<p><a id="p9"></a>Pe de altă parte, <a id="cit61"></a>bolşevismul, care a luat fiinţă pe această bază teoretică de granit, a făurit o istorie practică de cincisprezece ani (1903—1917), care în ceea ce priveşte bogăţia experienţei nu are seamăn pe lume. Căci nici o altă ţară n-a cunoscut nici pe departe în aceşti 15 ani o viaţă atât de intensă în ceea ce priveşte experienţa revoluţionară, succesiunea rapidă a diferitelor forme ale mişcării şi diversitatea lor — mişcare legală şi ilegală, paşnică şi vijelioasă, clandestină şi deschisă, mişcare de cercuri şi de masă, parlamentară şi teroristă. În nici o altă ţară nu s-a concentrat într-un răstimp atât de scurt o asemenea bogăţie de forme, de nuanţe, de metode de luptă a <i>tuturor</i> claselor societăţii contemporane, şi trebuie menţionat că această luptă, din cauza stării de înapoiere a ţării şi a apăsării jugului ţarist, se maturiza foarte repede, însuşindu-şi cu o deosebită aviditate şi cu succes respectivul „ultim cuvânt“ al experienţei politice americane şi europene.</p>'],
'idChr': '5.04.02text',
'title': 'II. Una din condiţiile principale ale succesului bolşevicilor',
'info': '„Stângismul“ — boala copilăriei comunismului (1920)',
},
{'year': '1920',
'image': 'lenin3',
'content': ['<h6 style="text-align: center;"><a id="p0"></a>III.<br/>Principalele etape ale istoriei bolşevismului</h6>', '<p><a id="p1"></a>Perioada de pregătire a revoluţiei (1903—1905). Pretutindeni se simte apropierea marii furtuni. Toate clasele se frământă şi se pregătesc. În străinătate, presa din emigraţie formulează sub raport teoretic <i>toate</i> problemele fundamentale ale revoluţiei. Prin lupta extrem de înverşunată dintre concepţiile lor programatice şi tactice, reprezentanţii celor trei clase principale, ai celor trei curente politice principale, curentul liberal-burghez, cel democrat mic-burghez (camuflat sub firma de curent „social-democrat“ sau „socialist-revoluţionar“) şi cel proletar revoluţionar, anticipează şi pregătesc viitoarea luptă deschisă a claselor, în formă embrionară, <i>toate</i> problemele în jurul cărora s-a desfăşurat lupta armată în anii 1905—1907 şi 1917—1920 pot fi (şi trebuie să fie) urmărite în presa de atunci. Iar între cele trei curente principale, formaţii intermediare, tranzitorii, hibride există, fireşte, câte vreţi. Mai exact: în lupta dintre organele de presă, dintre partide, fracţiuni, grupuri se cristalizează curentele ideologice-politice care sunt într-adevăr curente de clasă; clasele îşi făuresc armele ideologice-politice corespunzătoare în vederea luptelor viitoare.</p>', '<p><a id="p2"></a>Anii revoluţiei (1905—1907). Toate clasele se manifestă pe faţă. Toate concepţiile programatice şi tactice sunt verificate prin acţiunea maselor. Lupta grevistă capătă o amploare şi o intensitate fără precedent în lumea întreagă. Greva economică se transformă în grevă politică, iar greva politică în insurecţie. Relaţiile dintre proletariatul conducător şi ţărănimea condusă, şovăitoare şi nestatornică se verifică în practică. Din dezvoltarea spontană a luptei ia naştere forma sovietică de organizare. Discuţiile din acea vreme cu privire la importanţa Sovietelor constituie o anticipare a marii lupte din 1917—1920. Alternarea formelor parlamentare de luptă cu cele extraparlamentare, a tacticii de boicotare a parlamentului cu tactica participării la parlament, a formelor legale de luptă cu cele ilegale, precum şi corelaţia şi legăturile dintre ele, toate acestea se disting printr-o surprinzătoare bogăţie de conţinut. Fiecare lună din această perioadă este echivalentă, în ceea ce priveşte însuşirea principiilor de bază ale ştiinţei politice — şi de către mase, şi de către conducători, şi de către clase şi partide — cu un an de dezvoltare „paşnică“ „constituţională“. Fără „repetiţia generală“ din 1905, victoria Revoluţiei din Octombrie 1917 nu ar fi fost cu putinţă.</p>', '<p><a id="p3"></a>Perioada reacţiunii (1907—1910). Ţarismul a ieşit învingător. Toate partidele revoluţionare şi de opoziţie au fost înfrânte. Decădere, demoralizare, sciziune, haos, renegare, pornografie în loc de politică. Accentuarea atracţiei exercitate de idealismul filozofic, misticismul folosit ca veşmânt al stărilor de spirit contrarevoluţionare. Dar în acelaşi timp, tocmai această mare înfrângere dă partidelor revoluţionare şi clasei revoluţionare o lecţie autentică şi extrem de folositoare, o lecţie de dialectică istorică, o lecţie despre priceperea, capacitatea şi măiestria de a duce lupta politică. <a id="cit62"></a>Prietenii se cunosc la nevoie. Armatele înfrânte trag învăţăminte bune.</p>', '<p><a id="p4"></a>Ţarismul învingător este nevoit să distrugă în grabă rămăşiţele rânduielilor preburgheze, patriarhale din Rusia. Dezvoltarea burgheză a Rusiei progresează cu paşi uluitor de repezi. Iluziile privitoare la posibilitatea de a te situa în afara, deasupra claselor, iluziile privitoare la posibilitatea de a evita capitalismul sunt spulberate. Lupta de clasă ia forme cu totul noi şi tot mai limpede conturate.</p>', '<p><a id="p5"></a>Partidele revoluţionare trebuie să-şi completeze învăţătura. Ele au învăţat să atace. Acum trebuie să înţeleagă că e necesar ca această ştiinţă să fie completată cu ştiinţa retragerii cât mai juste. Trebuie să înţeleagă — şi clasa revoluţionară din propria-i experienţă amară învaţă să înţeleagă acest lucru — că nu se poate învinge fără a stăpâni ştiinţa ofensivei juste şi a retragerii juste. Dintre toate partidele opoziţioniste şi revoluţionare înfrânte, bolşevicii au fost aceia care s-au retras în cea mai mare ordine, cu cele mai mici pierderi pentru „armata“ lor, păstrându-şi în cea mai mare măsură nucleul, cu cele mai mici sciziuni (sub raportul profunzimii şi al posibilităţii de vindecare), fiind cel mai puţin demoralizaţi şi având cea mai mare capacitate de a relua munca pe scară cât mai largă, în modul cel mai just şi mai energic. Şi bolşevicii au reuşit să realizeze acest lucru numai pentru că au demascat fără cruţare şi au izgonit pe revoluţionarii în vorbe, care nu voiau să înţeleagă că trebuie să ne retragem, că trebuie să ştim să ne retragem, că trebuie să învăţăm neapărat să activăm legal în parlamentele cele mai reacţionare, în cele mai reacţionare organizaţii sindicale, cooperatiste, de asigurări şi altele asemănătoare.</p>', '<p><a id="p6"></a>Perioada de avânt (1910—1914). La început avântul a fost extrem de lent; apoi, după evenimentele de la Lena din 1912, a devenit ceva mai rapid. Învingând greutăţi nemaipomenite, bolşevicii i-au înlăturat pe menşevici, al căror rol de agenţi ai burgheziei în rândurile mişcării muncitoreşti l-a înţeles foarte bine după 1905 întreaga burghezie şi de aceea i-a susţinut în fel şi chip împotriva bolşevicilor. Dar bolşevicii n-ar fi reuşit niciodată să realizeze acest lucru dacă n-ar fi recurs la tactica justă a îmbinării muncii ilegale cu folosirea obligatorie a „posibilităţilor legale“, în cea mai reacţionară Dumă bolşevicii şi-au cucerit de partea lor întreaga curie muncitorească.</p>', '<p><a id="p7"></a>Primul război imperialist mondial (1914—1917). Parlamentarismul legal, în condiţiile reacţionarismului extrem al „parlamentului“, aduce servicii foarte importante partidului proletariatului revoluţionar, bolşevicilor. Deputăţii bolşevici iau drumul Siberiei. În presa din emigraţie toate nuanţele de concepţii social-imperialiste, social-şoviniste, social-patriotice, internaţionaliste consecvente şi inconsecvente, de pacifism şi negare revoluţionară a iluziilor pacifiste îşi găsesc deplina expresie. Savanţii imbecili şi bătrânele cumetre ale Internaţionalei a II-a, care strâmbau din nas cu trufie şi dispreţ în faţa abundenţei de „fracţiuni“ din cadrul socialismului rus şi a luptei înverşunate dintre ele, atunci când războiul a suprimat în <i>toate</i> ţările înaintate mult lăudata „legalitate“, n-au fost nici pe departe în stare să organizeze un schimb atât de liber (ilegal) de vederi şi o elaborare atât de liberă (ilegală) de vederi juste ca acelea pe care le-au organizat revoluţionarii ruşi în Elveţia şi într-o serie de alte ţări. Tocmai de aceea social-patrioţii făţişi şi „kautskiştii“ din toate ţările s-au dovedit a fi trădători de cea mai rea speţă ai proletariatului. Şi dacă bolşevismul a putut să învingă în anii 1917—1920, una din principalele cauze ale acestei victorii constă în faptul că încă de la sfârşitul anului 1914 bolşevismul a demascat fără cruţare mârşăvia, ticăloşia şi josnicia social-şovinismului şi ale „kautskismului“ (căruia îi corespund longuetismul în Franţa, concepţiile conducătorilor Partidului laburist independent şi ale fabienilor în Anglia, concepţiile lui Turati etc. în Italia), iar apoi, din propria lor experienţă, masele s-au convins tot mai mult de justeţea concepţiilor bolşevice.</p>', '<p><a id="p8"></a>A doua revoluţie din Rusia (din februarie până în octombrie 1917). Nemaipomenita decrepitudine şi învechire a ţarismului au creat (cu concursul loviturilor şi greutăţilor unui război cum nu se poate mai chinuitor) o uriaşă forţă de distrugere îndreptată împotriva lui. În câteva zile Rusia s-a transformat într-o republică burghezo-democratică, mai liberă — în condiţiile războiului — decât oricare altă ţară din lume. Conducătorii partidelor de opoziţie şi ai partidelor revoluţionare au început să formeze guvernul — ca şi în republicile cele mai „riguros parlamentare“ —, iar titlul de conducător al unui partid de opoziţie în parlament, fie el şi parlamentul cel mai reacţionar cu putinţă, <i>înlesnea</i> rolul pe care acest conducător urma să-l joace în revoluţie.</p>', '<p><a id="p9"></a>În câteva săptămâni menşevicii şi „socialiştii-revoluţionari“ şi-au însuşit de minune toate procedeele şi manierele, argumentele şi sofismele eroilor europeni ai Internaţionalei a II-a, ale ministerialiştilor şi ale celorlalte lepădături oportuniste. Tot ce citim acum despre alde Scheidemann şi Noske, despre Kautsky şi Hilferding, Renner şi Austerlitz, Otto Bauer şi Fritz Adler, Turati şi Longuet, despre fabieni şi despre conducătorii Partidului laburist independent din Anglia, toate acestea ne par (şi sunt în realitate) o repetare plictisitoare, reluarea unei vechi melodii cunoscute. Am mai avut prilejul să vedem toate acestea la menşevici. Istoria a jucat o farsă, făcând ca oportuniştii dintr-o ţară înapoiată s-o ia înaintea oportuniştilor dintr-o serie de ţări înaintate.</p>', '<p><a id="p10"></a>Dacă toţi eroii Internaţionalei a II-a au suferit un eşec şi s-au compromis în problema importanţei şi a rolului Sovietelor şi Puterii sovietice, dacă în această problemă s-au compromis în mod deosebit de „răsunător“ şi s-au încurcat conducătorii a trei partide foarte importante (şi anume, Partidul social-democrat independent din Germania, partidul longuetist din Franţa şi Partidul laburist independent din Anglia), partide care au ieşit acum din Internaţionala a II-a, dacă ei toţi s-au dovedit a fi sclavii prejudecăţilor democraţiei mic-burgheze (exact în spiritul mic-burghezilor de la 1848, care îşi spuneau „social-democraţi“), <i>toate acestea</i> noi le-am văzut <i>deja</i> din exemplul menşevicilor. Istoria a jucat o farsă: Sovietele au luat naştere în Rusia în 1905, au fost falsificate în februarie-octombrie 1917 de către menşevici, care au eşuat din cauza incapacităţii lor de a înţelege însemnătatea şi rolul Sovietelor, iar acum <i>în întreaga lume</i> a luat naştere ideea Puterii Sovietice, care se răspândeşte cu o repeziciune nemaipomenită printre proletarii din toate ţările, în timp ce, la rândul lor, vechii eroi ai Internaţionalei a II-a suferă <i>pretutindeni</i> eşecuri, la fel ca şi menşevicii noştri, din cauza incapacităţii de a înţelege rolul şi importanţa Sovietelor. <a id="cit63"></a>Experienţa a dovedit că în unele probleme absolut esenţiale ale revoluţiei proletare, în mod inevitabil <i>toate</i> ţările vor trebui să facă ceea ce a făcut Rusia.</p>', '<p><a id="p11"></a>Bolşevicii şi-au început cu foarte multă prudenţă lupta lor victorioasă împotriva republicii parlamentare (de fapt) burgheze şi împotriva menşevicilor, şi pregătirea acestei lupte nu a fost chiar atât de simplă, în pofida părerii pe care o întâlnim adeseori acum în Europa şi în America. La începutul perioadei menţionate, noi <i>nu</i> am chemat la răsturnarea guvernului, ci am explicat că el nu poate fi răsturnat <i>fără</i> schimbări prealabile în componenţa şi în starea de spirit a Sovietelor. Noi n-am proclamat boicotarea parlamentului burghez, a Constituantei, ci am spus — înce-pând de la Conferinţa din aprilie (1917) a partidului nostru am declarat acest lucru oficial, în numele partidului — că o republică burgheză cu Constituantă e mai bună decât aceeaşi republică fără Constituantă, iar o republică „muncitorească-ţărănească“, sovietică, e mai bună decât oricare republică burghezo-democratică, parlamentară. <a id="cit64"></a>Fără această pregătire prudentă, minuţioasă, circumspectă şi de lungă durată, noi n-am fi putut nici să repurtăm victoria din Octombrie 1917, nici să păstrăm această victorie.</p>'],
'idChr': '5.04.03text',
'title': 'III. Principalele etape ale istoriei bolşevismului',
'info': '„Stângismul“ — boala copilăriei comunismului (1920)',
},
{'year': '1920',
'image': 'lenin3',
'content': ['<h6 style="text-align: center;"><a id="p0"></a>IV.<br/>În lupta împotriva căror duşmani din cadrul mişcării muncitoreşti a crescut, s-a întărit şi s-a călit bolşevismul?</h6>', '<p><a id="p1"></a>În primul rând, şi mai ales, în lupta împotriva oportunismului, care în 1914 s-a transformat definitiv în social-şovinism şi a trecut definitiv de partea burgheziei împotriva proletariatului. El a fost, desigur, duşmanul principal al bolşevismului în cadrul mişcării muncitoreşti. În prezent el continuă să fie duşmanul principal pe scară internaţională. Acestui duşman bolşevismul i-a acordat şi îi acordă cea mai mare atenţie. Această latură a activităţii bolşevicilor este acum destul de bine cunoscută şi în străinătate.</p>', '<p><a id="p2"></a>Nu acelaşi lucru se poate spune despre celălalt duşman al bolşevismului din cadrul mişcării muncitoreşti. În străinătate nu este încă îndeajuns de cunoscut faptul că bolşevismul s-a dezvoltat, s-a format şi s-a călit în lupta îndelungată împotriva <i>revoluţionarismului mic-burghez</i>, care aduce a anarhism sau ia câte ceva de la acesta şi care în orice chestiune esenţială se abate de la condiţiile şi cerinţele luptei de clasă proletare consecvente. Din punct de vedere teoretic, pentru marxişti este un lucru pe deplin stabilit — şi pe deplin confirmat de experienţa tuturor revoluţiilor şi mişcărilor revoluţionare din Europa — că micul proprietar, micul patron (tip social reprezentat în multe ţări europene în număr foarte mare, în proporţie de masă), care în regimul capitalist este în permanenţă asuprit şi în a cărui viaţă adeseori intervine o înrăutăţire extrem de bruscă şi de rapidă a condiţiilor de trai, ducându-l la ruină, trece uşor la un revoluţionarism extrem, dar nu e capabil să dea dovadă de consecvenţă, de spirit de organizare, de disciplină şi fermitate. Micul burghez ajuns „la turbare“ din cauza ororilor capitalismului este, ca şi anarhismul, un fenomen social propriu tuturor ţărilor capitaliste. Lipsa de fermitate a acestui revoluţionarism, sterilitatea lui şi proprietatea lui de a se transforma repede în supunere, apatie, fantezie şi chiar într-o pasiune „turbată“ pentru unul sau altul dintre curentele burgheze „la modă“, — toate acestea sunt unanim cunoscute. Dar recunoaşterea teoretică, abstractă a acestor adevăruri nu fereşte nicidecum partidele revoluţionare de vechile greşeli, care apar întotdeauna prilejuite de un motiv neaşteptat, într-o formă oarecum nouă, într-un veşmânt sau într-o ambianţă necunoscută până atunci, în împrejurări mai mult sau mai puţin originale.</p>', '<p><a id="p3"></a>Anarhismul a fost deseori ca un fel de pedeapsă pentru păcatele oportuniste săvârşite de mişcarea muncitorească. Aceste două monstruozităţi se completau una pe alta. Şi dacă în Rusia, cu toate că, în comparaţie cu ţările europene, populaţia ei avea o structură mic-burgheză mai accentuată, în perioada celor două revoluţii (din 1905 şi din 1917) şi în timpul pregătirii lor, anarhismul a avut o influenţă relativ neînsemnată, fără îndoială că aceasta se datoreşte în bună parte bolşevismului, care a dus întotdeauna lupta cea mai necruţătoare şi mai neîmpăcată împotriva oportunismului. Spun „în bună parte“ pentru că la slăbirea anarhismului în Rusia într-o măsură şi mai mare a contribuit faptul că în trecut (în 1870—1880) el a avut posibilitatea de a se dezvolta neobişnuit de mult şi de a demonstra până la capăt că este greşit şi că nu poate fi o teorie călăuzitoare pentru clasa revoluţionară.</p>', '<p><a id="p4"></a>La apariţia lui, în 1903, bolşevismul a preluat tradiţia luptei necruţătoare împotriva revoluţionarismului mic-burghez, semianarhist (sau capabil să cocheteze cu anarhismul), tradiţie care a existat întotdeauna în rândurile social-democraţiei revoluţionare şi care la noi s-a întărit îndeosebi în 1900—1903, când se puneau bazele unui partid de masă al proletariatului revoluţionar din Rusia. Bolşevismul a preluat şi a continuat lupta împotriva partidului care reprezenta expresia cea mai deplină a tendinţelor revoluţionarismului mic-burghez, şi anume partidul „socialist-revoluţionar“, în trei puncte principale. În primul rând, acest partid, care nega marxismul, nu voia (mai exact ar fi, poate, să spunem nu putea) cu nici un chip să înţeleagă că înainte de a porni la vreo acţiune politică trebuie să se ţină seama în mod strict obiectiv de forţele claselor şi de relaţiile dintre ele. În al doilea rând, acest partid se considera foarte „revoluţionar“ sau „de stânga“ pentru că admitea teroarea individuală, atentatele, pe care noi, marxiştii, le respingeam cu hotărâre. Bineînţeles, noi respingeam teroarea individuală numai sub raportul oportunităţii ei, cât despre oamenii care erau în stare să condamne „din principiu“ teroarea marii revoluţii franceze sau, în general, teroarea exercitată de un partid revoluţionar victorios, asediat de burghezia din întreaga lume, pe aceşti oameni încă Plehanov, în 1900—1903, când Plehanov era marxist şi revoluţionar, i-a ridiculizat şi i-a făcut de două parale. În al treilea rând, „socialiştii-revoluţionari“ se considerau „de stânga“ pentru că râdeau de păcatele oportuniste — relativ nu prea mari — ale social-democraţiei germane şi totodată îi imitau pe oportuniştii extremi din acelaşi partid, de pildă, în problema agrară sau în problema dictaturii proletariatului.</p>', '<p><a id="p5"></a>Istoria, în treacăt fie zis, a confirmat acum pe scară largă, pe scară istorică mondială, părerea pe care noi am susţinut-o întotdeauna, şi anume că social-democraţia germană <i>revoluţionară</i> (notaţi că încă în 1900—1903 Plehanov a cerut excluderea lui Bernstein din partid şi că bolşevicii, continuând în permanenţă această tradiţie, au demascat, în 1913, toată josnicia, ticăloşia şi trădarea lui Legien), — că social-democraţia germană revoluţionară <i>se apropia cel mai mult</i> de partidul de care are nevoie proletariatul revoluţionar pentru a învinge. Acum, în 1920, după toate falimentele ruşinoase şi crizele din epoca războiului şi din primii ani de după război, se vede limpede că, dintre toate partidele din Occident, social-democraţia germană revoluţionară este aceea care a dat cei mai buni conducători şi care s-a restabilit, s-a vindecat şi şi-a recăpătat forţele înaintea celorlalte. Acest lucru şe poate constata şi la partidul spartachiştilor, şi la aripa stângă, proletară, a „Partidului social-democrat independent din Germania“, aripă care duce o luptă fermă împotriva oportunismului şi a lipsei de caracter a unor Kautsky, Hilferding, Ledebour şi Crispien. Dacă aruncăm acum o privire de ansamblu asupra unei perioade istorice pe deplin încheiate, şi anume de la Comuna din Paris şi până la prima Republică Sovietică Socialistă, constatăm că în general raportul dintre marxism şi anarhism capătă un contur absolut precis şi indiscutabil. Până la urmă s-a dovedit că marxismul are dreptate, şi dacă anarhiştii subliniau, pe drept cuvânt, caracterul oportunist al concepţiilor cu privire la stat care dominau în majoritatea partidelor socialiste, apoi, în primul rând, acest caracter oportunist era legat de denaturarea şi chiar de directa tăinuire a concepţiilor lui Marx cu privire la stat (în cartea mea „Statul şi revoluţia“ relevam că Bebel, timp de 36 de ani, de la 1875 până în 1911, a ţinut sub obroc scrisoarea în care Engels demasca deosebit de pregnant, de vehement, de franc şi de limpede oportunismul concepţiilor social-democrate curente cu privire la stat); în al doilea rând, corijarea acestor concepţii oportuniste, recunoaşterea Puterii sovietice şi a superiorităţii ei faţă de democraţia parlamentară burgheză, toate acestea se făceau mai repede şi pe scară mai largă tocmai în cadrul curentelor celor mai marxiste din partidele socialiste din Europa şi din America.</p>', '<p><a id="p6"></a>În două cazuri lupta bolşevismului împotriva devierilor „de stânga“ din propriul lui partid a luat proporţii deosebit de mari: în 1908, în legătură cu problema participării la „parlamentul“ ultrareacţionar şi la asociaţiile muncitoreşti legale, care funcţionau în limitele unor legi extrem de reacţionare, şi în 1918 (pacea de la Brest), în legătură cu problema admisibilităţii unui „compromis“ sau a altuia.</p>', '<p><a id="p7"></a>În 1908 bolşevicii „de stânga“ au fost excluşi din partidul nostru pentru că refuzau cu încăpăţânare să înţeleagă necesitatea participării la „parlamentul“ ultrareacţionar. Cei „de stânga“ — printre care se găseau mulţi revoluţionari excelenţi, ce ulterior au făcut (şi continuă să facă) parte cu cinste din partidul comunist — se bazau în special pe experienţa încununată cu succes a boicotului din 1905. Când, în august 1905, ţarul a anunţat convocarea unui „parlament“ consultativ, bolşevicii — spre deosebire de toate partidele de opoziţie şi spre deosebire de menşevici — au declarat boicotarea acestui parlament, şi într-adevăr acesta a fost măturat de revoluţia din octombrie 1905. Atunci boicotul a fost just nu pentru că în general este just să nu se participe la parlamentele reacţionare, ci pentru că s-a ţinut seama aşa cum se cuvenea de situaţia obiectivă, care ducea la transformarea rapidă a grevelor de masă în grevă politică, apoi în grevă revoluţionară şi în cele din urmă în insurecţie. Lupta se ducea atunci în jurul următoarei probleme: să lăsăm în mâna ţarului convocarea primei instituţii reprezentative sau să încercăm să smulgem această convocare din mâna vechii puteri. Întrucât nu exista şi nu putea să existe certitudinea că situaţia obiectivă este aceeaşi şi că dezvoltarea ei se desfăşoară în acelaşi sens şi în acelaşi ritm, boicotul nu mai era just.</p>', '<p><a id="p8"></a>Boicotarea „parlamentului“ din 1905 de către bolşevici a îmbogăţit proletariatul revoluţionar cu o experienţă politică extrem de preţioasă, deoarece a arătat că, în condiţiile îmbinării formelor de luptă legale cu cele ilegale, a celor parlamentare cu cele extraparlamentare, uneori este util şi chiar obligatoriu să se renunţe la formele parlamentare. Dar a se imita, a se transpune orbeşte, în mod necritic această experienţă în alte condiţii, în altă situaţie ar fi o foarte mare greşeală. O greşeală nu prea gravă şi uşor de îndreptat <a href="javascript:void(0);" id="n245">[245]</a> a fost şi boicotarea „Dumei“ de către bolşevici în 1906. O greşeală serioasă şi greu de îndreptat a fost boicotul din 1907, 1908 şi din anii următori, „când, pe de o parte, nu ne puteam aştepta la un avânt foarte rapid al valului revoluţionar şi la transformarea lui în insurecţie, iar pe de altă parte, din întreaga situaţie istorică creată în urma procesului de înnoire a monarhiei burgheze decurgea necesitatea îmbinării muncii legale cu cea ilegală. Dacă aruncăm acum o privire restrospectivă asupra acestei perioade istorice pe deplin încheiate, a cărei legătură cu perioadele ulterioare a ieşit pe deplin la iveală, vedem foarte limpede că în anii 1908—1914 bolşevicii <i>n-ar fi putut</i> să păstreze (nu mai spun: să consolideze, să dezvolte şi să întărească) nucleul solid al partidului revoluţionar al proletariatului dacă n-ar fi apărat, în lupta cea mai aprigă, <i>obligativitatea</i> îmbinării formelor ilegale de luptă cu cele legale, cu participarea <i>obligatorie</i> în parlamentul ultrareacţionar şi într-o serie de alte instituţii care funcţionau în limitele unor legi reacţionare (casele de asigurare etc.).</p>', '<p><a id="p9"></a>În 1918 nu s-a ajuns la o sciziune. Comuniştii „de stânga“ s-au mărginit atunci să constituie, şi nu pentru mult timp, un grup aparte sau o „fracţiune“ în cadrul partidului nostru. Tot în 1918 reprezentanţii cei mai de seamă ai „comunismului de stânga“, de exemplu tov. Radek şi Buharin, şi-au recunoscut deschis greşeala. Lor li se părea că pacea de la Brest constituie un compromis cu imperialiştii inadmisibil din punct de vedere principial şi dăunător pentru partidul proletariatului revoluţionar. Era într-adevăr un compromis cu imperialiştii, dar un asemenea compromis şi în asemenea împrejurări, încât devenea <i>obligatoriu</i>.</p>', '<p><a id="p10"></a>Astăzi, când îi aud pe „socialiştii-revoluţionari“, de pildă, atacând tactica adoptată de noi prin semnarea păcii de la Brest, sau când l-am auzit pe tovarăşul Lansbury, care, în cursul unei convorbiri cu mine, a făcut următoarea observaţie: „conducătorii noştri englezi ai trade-unionurilor spun că compromisurile sunt admisibile şi pentru ei de vreme ce au fost admisibile pentru bolşevici“, răspund de obicei în primul rând cu o comparaţie simplă şi „populară“:</p>', '<p><a id="p11"></a>Închipuieşte-ţi că automobilul d-tale este oprit de bandiţi înarmaţi. Le dai banii, actele, revolverul şi automobilul, în felul acesta scapi de agreabila vecinătate a bandiţilor. E un compromis evident, neîndoielnic. „Do ut des“ („îţi dau“ banii, arma, automobilul „ca să-mi dai“ posibilitatea să scap teafăr). Dar e greu să găseşti un om cu mintea întreagă care să spună că un asemenea compromis este „inadmisibil din punct de vedere principial“ sau care să spună că persoana care a încheiat un asemenea compromis este un complice al bandiţilor (chiar dacă bandiţii, luând automobilul, s-ar fi putut servi de el şi de armă pentru noi tâlhării). Compromisul făcut de noi cu bandiţii imperialismului german a fost un compromis de felul acesta.</p>', '<p><a id="p12"></a>Dar când menşevicii şi socialiştii-revoluţionari din Rusia, scheidemanniştii (şi în mare măsură kautskiştii) din Germania, Otto Bauer şi Friedrich Adler (ca să nu mai vorbim de domnii Renner &amp; Co.) din Austria, Renaudel, Longuet &amp; Co. din Franţa, fabienii, „independenţii“ şi „trudovicii“ („laburiştii“) din Anglia au încheiat în 1914—1918 şi în 1918—1920 <i>compromisuri</i> cu bandiţii burgheziei din propria lor ţară, şi câteodată cu bandiţii burgheziei „aliate“, <i>împotriva</i> proletariatului revoluţionar din ţara lor — toţi aceşti domni s-au comportat ca nişte <i>complici ai banditismului</i>.</p>', '<p><a id="p13"></a>Concluzia este limpede: <a id="cit65"></a>a nega „principial“ compromisurile, a nega admisibilitatea compromisurilor în general, oricare ar fi ele, e o copilărie pe care îţi vine chiar greu s-o iei în serios. Omul politic care vrea să fie folositor proletariatului revoluţionar trebuie să ştie să distingă cazuri concrete de compromisuri inadmisibile, în care ele sunt o expresie a oportunismului şi a <i>trădării</i>, şi să îndrepte tot ascuţişul criticii sale împotriva <i><span class="spt">acestor</span></i> compromisuri <i><span class="spt">concrete</span></i>, să le demaşte fără cruţare şi să le declare un război neîmpăcat, fără a permite versaţilor socialişti „practici“ şi iezuiţilor parlamentari să se eschiveze, să caute să scape de răspundere prin peroraţii pe tema „compromisurilor în general“. Domnii „conducători“ englezi ai trade-unionurilor, precum şi cei ai societăţii fabiene şi ai partidului muncitoresc „independent“ tocmai în acest mod caută să scape de răspundere <i>pentru trădarea săvârşită de ei</i>, pentru compromisul <i>de acest fel</i> făcut de ei, care într-adevăr înseamnă oportunism de cea mai rea speţă, înşelăciune şi trădare.</p>', '<p><a id="p14"></a>Sunt compromisuri şi compromisuri. Trebuie să ştim să analizăm situaţia şi condiţiile concrete în care are loc fiecare compromis sau fiecare varietate de compromis. Trebuie să învăţăm să facem deosebire între omul care a dat bandiţilor banii şi arma sa pentru a micşora răul pricinuit de bandiţi şi a înlesni prinderea şi executarea lor, şi omul care le dă bani şi arme pentru a participa la împărţirea prăzii lor. În politică acest lucru nu este nici pe departe întotdeauna atât de uşor ca în exemplul de mai sus, pe care-l poate înţelege şi un copil. Dar cine ar vrea să născocească o reţetă care să dea muncitorilor soluţii de-a gata pentru toate împrejurările ce pot surveni în viaţă sau ar făgădui că în politica proletariatului revoluţionar nu se vor ivi nici un fel de greutăţi şi de situaţii încurcate, acela ar fi pur şi simplu un şarlatan.</p>', '<p><a id="p15"></a>Pentru a nu da loc la răstălmăciri, voi încerca să schiţez, foarte pe scurt, unele principii fundamentale pentru analiza compromisurilor concrete.</p>', '<p><a id="p16"></a>Partidul, care prin semnarea păcii de la Brest a încheiat cu imperialiştii germani un compromis, a început încă de la sfârşitul anului 1914 să-şi elaboreze în practică internaţionalismul. El nu s-a temut să preconizeze înfrângerea monarhiei ţariste şi să înfiereze „apărarea patriei“ într-un război între doi tâlhari imperialişti. Deputăţii în parlament ai acestui partid au luat drumul Siberiei, iar nu pe acela care duce spre portofoliile ministeriale în guvernul burghez. Revoluţia, care a răsturnat ţarismul şi a creat republica democratică, a însemnat pentru acest partid o nouă şi măreaţă verificare: el n-a acceptat nici un compromis cu imperialiştii „proprii“, ci a pregătit răsturnarea lor şi i-a răsturnat. După ce a luat puterea politică, acest partid n-a lăsat piatră pe piatră nici din proprietatea moşierească, nici din cea capitalistă. Acest partid a publicat şi a denunţat tratatele secrete ale imperialiştilor, a propus <i>tuturor</i> popoarelor pacea şi n-a cedat în faţa violenţei tâlharilor de la Brest decât după ce imperialiştii anglo-francezi au torpilat pacea, iar bolşevicii au făcut tot ce era omeneşte posibil pentru a grăbi revoluţia în Germania şi în alte ţări. Deplina justeţe a unui asemenea compromis, încheiat de un asemenea partid în asemenea împrejurări, devine pe zi ce trece tot mai limpede şi mai evidentă pentru toată lumea.</p>', '<p><a id="p17"></a>Menşevicii şi socialiştii-revoluţionari din Rusia (ca şi toţi conducătorii Internaţionalei a II-a din lumea întreagă în 1914—1920) au început prin a trăda, încercând să justifice direct sau indirect „apărarea patriei“, adică apărarea burgheziei prădalnice din <i>propria</i> lor ţară. Ei au continuat să trădeze, coalizându-se cu burghezia din <i>propria</i> lor ţară şi luptând împreună cu ea împotriva proletariatului revoluţionar din ţara lor. Blocul pe care l-au format mai întâi cu Kerenski şi cu cadeţii şi apoi cu Kolceak şi Denikin în Rusia, ca şi blocul încheiat de tovarăşii lor de idei din străinătate cu burghezia din <i>propriile</i> lor ţări echivalează cu trecerea lor de partea burgheziei împotriva proletariatului. Compromisul <i>lor</i> cu bandiţii imperialismului a constat, de la început până la sfârşit, în faptul că au devenit <i>complici</i> ai banditismului imperialist.</p>'],
'idChr': '5.04.04text',
'title': 'IV. În lupta împotriva căror duşmani din cadrul mişcării muncitoreşti a crescut, s-a întărit şi s-a călit bolşevismul?',
'info': '„Stângismul“ — boala copilăriei comunismului (1920)',
},
{'year': '1920',
'image': 'lenin3',
'content': ['<h6 style="text-align: center;"><a id="p0"></a>V.<br/>Comunismul „de stânga“ în Germania.<br/>Conducători — partid — clasă — masă</h6>', '<p><a id="p1"></a>Comuniştii germani, despre care urmează să ne ocupăm acum, nu-şi spun comunişti „de stânga“, ci — dacă nu mă înşel — „opoziţie principială“. Dar din expunerea care urmează se va vedea că ei prezintă toate simptomele „stângismului — boală a copilăriei“.</p>', '<p><a id="p2"></a>Situându-se pe punctul de vedere al acestei opoziţii, mica broşură „Sciziunea Partidului Comunist din Germania (uniunea spartachiştilor)“, scoasă de „grupul local din Frankfurt pe Main“, expune extrem de pregnant, de precis, clar şi concis esenţa concepţiilor opoziţiei. Pentru a face cunoscută cititorului această esenţă, va fi de ajuns să dăm câteva citate:</p>', '<blockquote><a id="p3"></a>„Partidul comunist este partidul celei mai hotărâte lupte de clasă...“</blockquote>', '<blockquote><a id="p4"></a>„...Din punct de vedere politic, această perioadă de trecere“ (între capitalism şi socialism) „este perioada dictaturii proletare...“</blockquote>', '<blockquote><a id="p5"></a>„...Se naşte întrebarea: cine trebuie să exercite dictatura: <i><span class="spt">partidul comunist sau clasa proletară?</span></i> ...<i>În principiu</i> trebuie să tindem spre dictatura partidului comunist sau spre dictatura clasei proletare?...“</blockquote>', '<p><a id="p6"></a>(Toate sublinierile din citat sunt luate din original.)</p>', '<p><a id="p7"></a>Mai departe autorul broşurii acuză C.C. al Partidului Comunist din Germania că acest C.C. caută o cale pentru a ajunge la o coaliţie cu <i>Partidul social-democrat independent din Germania</i>, că acest C.C. ridică <i>„problema admisibilităţii în principiu a tuturor mijloacelor politice“</i> de luptă, inclusiv parlamentarismul, numai pentru a ascunde adevăratele şi principalele sale tendinţe spre o coaliţie cu independenţii. Şi broşura continuă:</p>', '<blockquote><a id="p8"></a>„Opoziţia a ales altă cale. Ea este de părere că problema dominaţiei partidului comunist şi a dictaturii partidului nu este decât o problemă de tactică. În orice caz, dominaţia partidului comunist este ultima formă a oricărei dominaţii de partid. <i>În principiu</i> trebuie să tindem spre dictatura clasei proletare. Şi toate măsurile partidului, organizarea lui, forma lui de luptă, strategia şi tactica lui trebuie să fie adaptate acestui scop. În consecinţă, trebuie să respingem cu toată hotărârea orice compromis cu alte partide, orice revenire la formele parlamentare de luptă, depăşite din punct de vedere istoric şi politic, orice politică de manevrare şi conciliere“. „Metodele specific proletare de luptă revoluţionară trebuie să fie subliniate cu toată tăria. Iar pentru a antrena cercurile şi păturile proletare cele mai largi, care trebuie să intre în lupta revoluţionară sub conducerea partidului comunist, e necesar să se creeze noi forme de organizare pe baza cea mai largă şi în cadrul cel mai larg. Locul de unire al tuturor elementelor revoluţionare este <i>uniunea muncitorească</i>, construită pe baza organizaţiilor de fabrică. În cadrul ei trebuie să se unească toţi muncitorii care au urmat lozinca: afară din sindicate! Aici se organizează proletariatul luptător în rânduri largi de luptă. Pentru a intra în uniune este suficient să recunoşti lupta de clasă, sistemul sovietic şi dictatura. Toată educaţia politică ulterioară a maselor luptătoare şi orientarea lor politică în luptă constituie sarcina partidului comunist, care se află în afara uniunii muncitoreşti...“</blockquote>', '<blockquote><a id="p9"></a>„...Prin urmare, în prezent două partide comuniste stau faţă în faţă:</blockquote>', '<blockquote><a id="p10"></a><i><span class="spt">Unul — partidul conducătorilor</span></i>, care tinde să organizeze lupta revoluţionară şi s-o conducă <i>de sus</i>, acceptând compromisurile şi parlamentarismul, cu scopul de a crea o situaţie care să-i permită să intre în guvernul de coaliţie, în mâinile căruia s-ar afla dictatura.</blockquote>', '<blockquote><a id="p11"></a><i><span class="spt">Celălalt — partidul maselor</span></i>, care aşteaptă avântul <i>de jos</i> al luptei revoluţionare, care cunoaşte şi aplică în această luptă singura metodă care duce în mod neechivoc spre scop, respingând toate metodele parlamentare şi oportuniste; această singură metodă este metoda răsturnării necondiţionate a burgheziei, pentru a instaura apoi dictatura de clasă a proletariatului, în vederea înfăptuirii socialismului...“</blockquote>', '<blockquote><a id="p12"></a>„...Acolo dictatura conducătorilor — aici dictatura maselor!, — aceasta este lozinca noastră“.</blockquote>', '<p><a id="p13"></a>Acestea sunt tezele esenţiale care caracterizează concepţiile opoziţiei din cadrul Partidului Comunist German.</p>', '<p><a id="p14"></a>Orice bolşevic care a participat în mod conştient la dezvoltarea bolşevismului sau a urmărit-o îndeaproape din 1903, după ce va fi citit aceste raţionamente, va spune pe dată: „ce vechitură de mult cunoscută! Ce copilărie «stângistă»!“</p>', '<p><a id="p15"></a>Dar să examinăm mai îndeaproape raţionamentele citate mai sus.</p>', '<p><a id="p16"></a>Chiar felul de a pune problema: „dictatura partidului <i><span class="spt">sau</span></i> dictatura clasei? dictatura (partidul) conducătorilor <i><span class="spt">sau</span></i> dictatura (partidul) maselor?“ dovedeşte cea mai nemaipomenită şi cea mai flagrantă confuzie de idei. Aceşti oameni se străduiesc <i>să născocească</i> ceva cu totul deosebit şi, în zelul lor de a despica firul în patru, devin ridicoli. Toată lumea ştie că masele se împart în clase; — că nu poţi să opui claselor masele decât opunând imensa majoritate în general — nedivizată din punctul de vedere al poziţiei pe care o ocupă în orânduirea socială a producţiei — categoriilor care ocupă o anumită poziţie în orânduirea socială a producţiei; — că, cel puţin în ţările civilizate moderne, clasele sunt conduse, de obicei şi în cele mai multe cazuri, de partide politice; — că partidele politice sunt, de regulă, conduse de grupuri mai mult sau mai puţin stabile de persoane care se bucură de un deosebit prestigiu şi influenţă, au o bogată experienţă, sunt alese în posturi de cea mai mare răspundere şi care se numesc conducători. Toate acestea sunt adevăruri elementare. Toate acestea sunt lucruri simple şi clare. Ce rost avea să fie înlocuite cu un talmeş-balmeş, cu un nou volapük? <a href="javascript:void(0);" id="n246">[246]</a> Pe de o parte, se pare că aceşti oameni s-au zăpăcit din pricina situaţiei grele în care s-au pomenit, întrucât alternarea rapidă a situaţiei de legalitate cu situaţia de ilegalitate a partidului tulbură raportul obişnuit, normal, simplu dintre conducători, partide şi clase. În Germania, ca şi în alte ţări din Europa, oamenii s-au obişnuit prea mult cu legalitatea, cu alegerea liberă şi regulată a „conducătorilor“ de către congresele regulate ale partidelor, cu verificarea comodă a compoziţiei de clasă a partidelor prin alegeri parlamentare, prin mitinguri, prin presă, prin starea de spirit a sindicatelor şi a altor asociaţii etc. Când, datorită desfăşurării furtunoase a revoluţiei şi dezvoltării războiului civil, a trebuit să se treacă repede de la acest mers obişnuit al lucrurilor la alternarea stării de legalitate cu starea de ilegalitate, la îmbinarea lor, la procedeele „incomode“, „nedemocratice“ ale desemnării, formării sau păstrării „grupurilor de conducători“, — oamenii şi-au pierdut capul şi au început să născocească nişte absurdităţi extraordinare. Probabil că unii membri ai Partidului Comunist Olandez care au avut ghinionul să se nască într-o ţară mică, cu tradiţia şi cu condiţiile unei situaţii legale deosebit de stabile şi privilegiate, şi care n-au cunoscut niciodată alternarea stării de legalitate cu starea de ilegalitate, s-au încurcat, şi-au pierdut şi ei capul şi au contribuit la aceste născociri absurde.</p>', '<p><a id="p17"></a>Pe de altă parte, se observă o folosire pur şi simplu nechibzuită şi fără noimă a cuvintelor „la modă“ în vremurile noastre despre „masă“ şi „conducători“. Oamenii au auzit multe, şi atacurile împotriva „conducătorilor“ li s-au întipărit bine în minte, ei s-au deprins să-i opună pe aceştia „maselor“, dar n-au fost în stare să chibzuiască, să caute să-şi explice despre ce este vorba.</p>', '<p><a id="p18"></a>Divergenţa dintre „conducători“ şi „mase“ s-a făcut simţită în toate ţările într-un mod deosebit de clar şi de pregnant la sfârşitul războiului imperialist şi după război. Marx şi Engels au explicat în repetate rânduri în perioada 1852—1892 principala cauză a acestui fenomen, invocând exemplul Angliei. Situaţia de monopol a Angliei a dat naştere unei „aristocraţii muncitoreşti“ semi-mic-burgheză, oportunistă, care se desprindea de „masă“. Conducătorii acestei aristocraţii muncitoreşti treceau în permanenţă de partea burgheziei, erau — direct sau indirect — în solda ei. Marx şi-a atras ura — care-i făcea cinste — a acestor canalii, pentru că i-a înfierat deschis, taxându-i drept trădători. Imperialismul modern (din secolul al XX-lea) a creat câtorva ţări înaintate o situaţie privilegiată de monopol, şi pe acest teren pretutindeni în Internaţionala a II-a s-a conturat tipul de conducători trădători, oportunişti, social-şovinişti, care apără interesele tagmei lor, ale păturii lor, ale aristocraţiei muncitoreşti. Partidele oportuniste s-au rupt de „mase“, adică de păturile cele mai largi ale oamenilor muncii, de majoritatea lor, de muncitorii cei mai prost plătiţi. Victoria proletariatului revoluţionar nu este posibilă fără combaterea acestui rău, fără demascarea, înfierarea şi izgonirea conducătorilor oportunişti, social-trădători; şi tocmai această politică a promovat-o Internaţionala a III-a.</p>', '<p><a id="p19"></a>Dar în legătură cu aceasta să mergi până acolo încât să opui <i><span class="spt">în general</span></i> dictatura maselor dictaturii conducătorilor este o inepţie ridicolă şi o prostie. Este foarte amuzant că, în realitate, în locul vechilor conducători, care au un punct de vedere general-uman despre lucrurile simple, sunt promovaţi (la adăpostul lozincii: „jos conducătorii!“) <i>conducători noi</i>, care debitează nişte stupidităţi şi confuzii nemaipomenite. Aşa sunt în Germania Laufenberg, Wolffheim, Horner, Karl Schröder, Friedrich Wendel şi Karl Erler. <a href="javascript:void(0);" id="n247">[247]</a> În încercările sale de „a aprofunda“ problema şi a declara că în general partidele politice sunt inutile şi au un „caracter burghez“, acesta din urmă ajunge la o absurditate de asemenea proporţii herculeene, încât rămâi buimac. E cazul să spunem: o mică greşeală poate oricând deveni o greşeală importantă, monstruoasă dacă se persistă în greşeală, dacă se caută tot mai multe argumente pentru a o justifica, dacă este „dusă până la capăt“.</p>', '<p><a id="p20"></a>Negarea partinităţii şi a disciplinei de partid — iată unde <i>a ajuns</i> opoziţia. Or, aceasta echivalează cu dezarmarea totală a proletariatului <i>în folosul burgheziei</i>. Aceasta echivalează tocmai cu fărâmiţarea, cu instabilitatea mic-burgheză, cu incapacitatea mic-burgheză de a avea o linie fermă, de a se uni, de a duce o acţiune organizată, care, dacă sunt încurajate, duc inevitabil la pieire orice mişcare revoluţionară proletară. Din punct de vedere al comunismului a nega partinitatea înseamnă a face o săritură de la ajunul prăbuşirii capitalismului (în Germania) nu la faza inferioară şi nici la cea mijlocie a comunismului, ci la faza lui superioară. În Rusia, noi suntem încă (în al treilea an de la răsturnarea burgheziei) la primii paşi în trecerea de la capitalism la socialism, adică la stadiul inferior al comunismului. Pretutindeni clasele s-au menţinut şi se vor menţine <i>ani de-a rândul după</i> cucerirea puterii de către proletariat. Doar în Anglia, unde nu există ţărani (dar există totuşi mici proprietari!), această perioadă va fi poate mai scurtă. A desfiinţa clasele nu înseamnă numai a izgoni pe moşieri şi pe capitalişti — lucru pe care l-am făcut relativ uşor —, aceasta înseamnă şi <i>desfiinţarea micilor producători de mărfuri</i>, iar aceştia <i><span class="spt">nu pot fi izgoniţi</span></i>, nu pot fi zdrobiţi, <i>cu ei trebuie să convieţuim</i>. Ei pot fi (şi trebuie să fie) transformaţi, reeducaţi, dar numai printr-o muncă de organizare de foarte lungă durată, într-un ritm lent şi cu prudenţă. Ei înconjură proletariatul din toate părţile cu stihia mic-burgheză, cu care-l îmbibă, cu care-l pervertesc, provocând mereu în rândurile lui recidive ale unor trăsături proprii micii burghezii, cum sunt: lipsă de caracter, fărâmiţare, individualism, trecere bruscă de la entuziasm la descurajare. Pentru a rezista la toate acestea, pentru ca proletariatul să-şi poată îndeplini just, cu succes şi în mod victorios rolul său <i>de organizare</i> (şi acesta este <i>principalul</i> lui rol) este nevoie de centralizarea şi disciplina cea mai riguroasă în cadrul partidului politic al proletariatului. Dictatura proletariatului înseamnă luptă crâncenă, sângeroasă şi nesângeroasă, violentă şi paşnică, militară şi economică, pedagogică şi administrativă împotriva forţelor şi tradiţiilor vechii societăţi. Puterea obişnuinţei a milioane şi zeci de milioane de oameni este puterea cea mai de temut. Fără un partid de fier, călit în luptă, fără un partid care să se bucure de încrederea tuturor elementelor cinstite din clasa respectivă, fără un partid care să ştie să urmărească starea de spirit a maselor şi s-o influenţeze, această luptă nu poate fi dusă cu succes. Este de o mie de ori mai uşor să învingi marea burghezie centralizată decât „să învingi“ milioane şi milioane de mici patroni; or, aceştia, prin activitatea lor zilnică obişnuită, invizibilă, insesizabilă, dizolvantă, realizează <i>tocmai</i> rezultatele de care are nevoie burghezia, care duc la <i>restaurarea</i> burgheziei. Cine slăbeşte cât de cât disciplina de fier a partidului proletariatului (îndeosebi în timpul dictaturii lui), acela în fapt ajută burghezia împotriva proletariatului.</p>', '<p><a id="p21"></a>O dată cu problema: conducători — partid — clasă — mase, trebuie să se pună şi problema sindicatelor „reacţionare“. Dar mai întâi îmi voi permite, în încheiere, câteva observaţii pe baza experienţei partidului nostru. Atacuri împotriva „dictaturii conducătorilor“ au avut întotdeauna loc în partidul nostru: îmi amintesc că primele atacuri de acest fel au avut loc în 1895, când partidul nu exista încă în mod formal, dar grupul central din Petersburg începea să se închege şi trebuia să-şi asume conducerea grupurilor raionale. La Congresul al IX-lea al partidului nostru (aprilie 1920) a existat o mică opoziţie, care se pronunţa şi ea împotriva „dictaturii conducătorilor“, împotriva „oligarhiei“ etc. De aceea „boala copilăriei“ „comunismului de stânga“ care se manifestă la germani nu are nimic surprinzător, nimic nou, nimic alarmant. Această boală nu e primejdioasă şi, după ce trece, organismul devine chiar mai robust. Pe de altă parte, alternarea rapidă a muncii legale cu cea ilegală, legată de necesitatea de „a ascunde“ cât mai bine, de a înconjura cu o conspiraţie cât mai perfectă tocmai statul-major, tocmai pe conducători, a dat naştere uneori la noi la fenomene foarte periculoase. Cel mai rău a fost că <a id="cit66"></a>în 1912 în Comitetul Central al bolşevicilor a pătruns un provocator, Malinovski. El a provocat căderea a zeci şi zeci de tovarăşi, dintre cei mai buni şi mai devotaţi, pe care i-a trimis la ocnă, grăbind moartea multora dintre ei. Dacă el n-a reuşit să facă şi mai mult rău, aceasta se datoreşte faptului că noi am stabilit un raport just între munca legală şi cea ilegală. Pentru a ne câştiga încrederea, Malinovski, ca membru al Comitetului Central şi deputat în Dumă, a trebuit să ne ajute să scoatem cotidiane legale, care, chiar sub regimul ţarist, au reuşit să ducă lupta împotriva oportunismului menşevic şi să propage principiile bolşevismului sub o formă bine camuflată. Cu o mână Malinovski trimitea la ocnă şi la moarte zeci şi zeci dintre cei mai buni activişti ai bolşevismului, dar cu cealaltă mână trebuia să ajute, prin presa legală, la educarea a zeci şi zeci de mii de noi bolşevici. Iată un fapt asupra căruia n-ar strica să reflecteze serios tovarăşii germani (precum şi tovarăşii englezi şi americani, francezi şi italieni), cărora li se pune sarcina de a învăţa să ducă munca revoluţionară în cadrul sindicatelor reacţionare. <a href="javascript:void(0);" id="n248">[248]</a></p>', '<p><a id="p22"></a>În multe ţări, inclusiv în ţările cele mai înaintate, burghezia trimite şi va trimite, fără îndoială, provocatori în partidele comuniste. Unul din mijloacele de luptă împotriva acestei primejdii este îmbinarea cu pricepere a muncii legale cu cea ilegală.</p>'],
'idChr': '5.04.05text',
'title': 'V. Comunismul „de stânga“ în Germania. Conducători — partid — clasă — masă',
'info': '„Stângismul“ — boala copilăriei comunismului (1920)',
},
{'year': '1920',
'image': 'lenin3',
'content': ['<h6 style="text-align: center;"><a id="p0"></a>VI.<br/>Trebuie oare revoluţionarii să activeze în cadrul sindicatelor reacţionare?</h6>', '<p><a id="p1"></a>Comuniştii „de stânga“ germani consideră răspunsul lor negativ la această întrebare ca o problemă definitiv rezolvată. După părerea lor, declaraţiile şi imprecaţiile mânioase împotriva sindicatelor „reacţionare“ şi „contrarevoluţionare“ (deosebit de „grav“ şi deosebit de stupid este K. Horner în lansarea acestora) sunt suficiente pentru „a dovedi“ inutilitatea şi chiar inadmisibilitatea activităţii revoluţionarilor, comuniştilor în cadrul sindicatelor galbene, social-şovine, conciliatoare, legieniste, contrarevoluţionare.</p>', '<p><a id="p2"></a>Dar oricât de convinşi ar fi comuniştii „de stânga“ germani de caracterul revoluţionar al acestei tactici, în realitate ea este fundamental greşită şi nu conţine nimic altceva decât fraze goale.</p>', '<p><a id="p3"></a>Pentru a explica acest lucru, voi porni de la experienţa noastră — conform planului general al articolului de faţă, al cărui scop este de a aplica la Europa occidentală ceea ce este în general aplicabil, semnificativ şi obligatoriu în istoria şi tactica actuală a bolşevismului.</p>', '<p><a id="p4"></a>Astăzi, la noi, corelaţia dintre conducători, partid, clasă şi mase, precum şi raportul dintre dictatura proletariatului şi partidul său, pe de o parte, şi sindicate, pe de altă parte, în mod concret se prezintă astfel. Dictatura o exercită proletariatul organizat în Soviete şi condus de partidul comunist bolşevic, care, potrivit datelor ultimului congres al partidului (aprilie 1920), are 611.000 de membri. Numărul membrilor lui a oscilat foarte mult atât în perioada premergătoare Revoluţiei din Octombrie cât şi după ea; înainte el a fost cu mult mai mic, chiar şi în 1918 şi 1919. Noi ne temem de o lărgire excesivă a partidului, pentru că într-un partid de guvernământ în mod inevitabil caută să se strecoare carieriştii şi aventurierii, care nu merită decât să fie împuşcaţi. Ultima dată am deschis larg porţile partidului — numai pentru muncitori şi ţărani — în zilele (din iarna anului 1919) când Iudenici era la câteva verste de Petrograd, iar Denikin în Orei (la vreo 350 de verste de Moscova), adică atunci când asupra Republicii sovietice plana o primejdie înspăimântătoare, o primejdie de moarte, şi când aventurierii, carieriştii, lichelele şi, în general, oamenii nestatornici nu puteau în nici un caz să se aştepte la o carieră avantajoasă (ci mai degrabă la ştreang şi torturi) prin aderarea la comunism. Partidul, care îşi convoacă anual congresul (la ultimul congres: 1 delegat la 1.000 de membri), este condus de un Comitet Central, ales de congres şi format din 19 oameni, iar la Moscova munca curentă trebuie să fie îndeplinită de colective şi mai restrânse, şi anume de aşa-numitele „Orgbiuro“ (Biroul Organizatoric) şi „Politbiuro“ (Biroul Politic), formate fiecare din câte 5 membri ai Comitetului Central, aleşi în şedinţele plenare ale Comitetului Central. Rezultă deci cea mai autentică „oligarhie“. În republica noastră nici o instituţie de stat nu rezolvă nici o problemă importantă — politică sau organizatorică — fără indicaţiile cu caracter de directivă ale Comitetului Central al partidului.</p>', '<p><a id="p5"></a>În munca sa, partidul se sprijină în mod nemijlocit pe <i>sindicate</i>, care astăzi, potrivit datelor ultimului congres (aprilie 1920), numără peste 4.000.000 de membri, ele fiind din punct de vedere formal <i>fără partid</i>. În fapt toate instituţiile conducătoare ale imensei majorităţi a sindicatelor şi în primul rând, desigur, ale centrului şau biroului sindicatelor din Rusia (Consiliul Central al Sindicatelor din Rusia) sunt alcătuite din comunişti şi aplică toate directivele partidului. Rezultă, în ansamblu, un aparat proletar care formal nu este comunist, un aparat suplu şi relativ larg, foarte puternic, prin intermediul căruia partidul este strâns legat de <i>clasă</i> şi de <i>mase</i> şi prin care, sub conducerea partidului, se realizează <i>dictatura clasei</i>. Fără cea mai strânsă legătură cu sindicatele, fără sprijinul lor călduros, fără munca lor plină de abnegaţie nu numai în construcţia economică, <i>ci şi în cea militară</i>, noi n-am fi putut, fireşte, să conducem ţara şi să exercităm dictatura, nu doi ani şi jumătate, dar nici măcar două luni şi jumătate. Se înţelege că în practică această strânsă legătură înseamnă o foarte complexă şi variată muncă de propagandă şi agitaţie; înseamnă conferinţe care să se ţină des şi la momentul oportun nu numai cu cadrele conducătoare, ci şi în general cu activiştii influenţi ai sindicatelor; înseamnă luptă hotărâtă împotriva menşevicilor, ce mai au şi acum un număr oarecare, deşi mic, de adepţi, pe care îi învaţă să recurgă la tot felul de uneltiri contrarevoluţionare, începând cu apărarea ideologică a democraţiei <i>(burgheze)</i>, cu propovăduirea „independenţei“ sindicatelor (independenţă faţă de puterea de stat proletară!) şi sfârşind cu sabotarea disciplinei proletare etc. etc.</p>', '<p><a id="p6"></a>Noi considerăm că legătura cu „masele“ prin intermediul sindicatelor nu este suficientă. În cursul revoluţiei, practica a creat la noi o instituţie — <i>conferinţele fără partid ale muncitorilor şi ţăranilor</i> — pe care noi căutăm s-o sprijinim, s-o dezvoltăm şi s-o extindem prin toate mijloacele, pentru a urmări starea de spirit a maselor, pentru a ne apropia de ele, a răspunde la cerinţele lor şi a promova în funcţii de stat elementele cele mai bune din rândurile lor etc. Unul dintre ultimele decrete, care prevedea transformarea Comisariatului poporului pentru controlul de stat în „Inspecţie muncitorească-ţărănească“, acordă acestor conferinţe fără partid dreptul de a alege pe membrii Controlului de stat însărcinaţi cu diferite inspecţii etc.</p>', '<p><a id="p7"></a>Apoi, toată munca partidului se face, bineînţeles, prin Soviete, care grupează masele muncitoare fără deosebire de profesiune. Congresele judeţene ale Sovietelor sunt o instituţie <i>democratică</i> cum n-au cunoscut încă nici cele mai bune dintre republicile democratice din lumea burgheză, şi prin aceste congrese (a căror activitate partidul caută s-o urmărească cu toată atenţia), cât şi prin trimiterea permanentă a unor muncitori conştienţi la sate, încredinţându-li-se acolo tot felul de funcţii, proletariatul îşi exercită rolul său conducător faţă de ţărănime, se realizează dictatura proletariatului de la oraşe, lupta sistematică împotriva ţărănimii bogate, burgheze, exploatatoare şi speculante etc.</p>', '<p><a id="p8"></a>Astfel se prezintă mecanismul general al puterii de stat proletar privit „de sus“, din punctul de vedere al exercitării în practică a dictaturii. Nădăjduiesc că cititorul va înţelege de ce bolşevicului rus — care cunoaşte acest mecanism şi l-a văzut cum s-a dezvoltat, în decurs de 25 de ani, din mici cercuri clandestine, ilegale — nu se poate să nu-i pară ridicole, stupide şi copilăroase, ca o discuţie în jurul problemei dacă piciorul stâng este mai folositor omului decât mâna dreaptă, toate aceste discuţii despre dictatura „de sus“ <i><span class="spt">sau</span></i> „de jos“, despre dictatura conducătorilor <i><span class="spt">sau</span></i> dictatura maselor etc.</p>', '<p><a id="p9"></a>La fel de ridicole, stupide şi copilăroase ni se par discuţiile grave, foarte savante şi teribil de revoluţionare duse de comuniştii „de stânga“ germani care susţin că comuniştii nu pot şi nu trebuie să activeze în cadrul sindicatelor reacţionare, că se poate renunţa la această muncă, că comuniştii trebuie să iasă din sindicate şi să se creeze neapărat o „uniune a muncitorilor“ nou-nouţă, curăţică, inventată de nişte comunişti foarte simpatici (şi în majoritatea cazurilor, probabil, foarte tineri) etc. etc.</p>', '<p><a id="p10"></a>În mod inevitabil capitalismul lasă moştenire socialismului, pe de o parte, vechile deosebiri profesionale, statornicite de-a lungul secolelor, dintre muncitori, iar pe de altă parte sindicatele, care nu se pot transforma şi nu se vor transforma decât foarte lent, în decurs de ani şi ani, în sindicate mai largi, cu un caracter de breaslă mai puţin pronunţat, în sindicate pe ramuri de producţie (cuprinzând întregi ramuri de producţie, şi nu numai bresle, meserii şi profesiuni); apoi, trecând prin faza acestor sindicate pe ramuri de producţie, se va ajunge la desfiinţarea diviziunii muncii între oameni, la educarea, instruirea şi formarea unor oameni <i>multilateral dezvoltaţi şi multilateral pregătiţi</i>, care <i>să ştie să facă de toate</i>. Comunismul merge, trebuie să meargă şi va ajunge la aceasta, dar numai după un lung şir de ani. A încerca astăzi să anticipezi în practică acest rezultat viitor al comunismului pe deplin dezvoltat, pe deplin consolidat şi statornicit, pe deplin desfăşurat şi maturizat este acelaşi lucru cu a preda matematicile superioare unui copil de patru ani.</p>', '<p><a id="p11"></a>Noi putem (şi trebuie) să începem să construim socialismul nu cu un material uman imaginar sau anume creat de noi, ci cu materialul uman pe care ni l-a lăsat moştenire capitalismul. E un lucru foarte „greu“, nici vorbă, dar orice alt mod de a aborda problema este atât de lipsit de seriozitate, încât nici nu merită să vorbeşti despre el.</p>', '<p><a id="p12"></a>La începutul dezvoltării capitalismului, sindicatele au reprezentat un progres uriaş al clasei muncitoare, ca o trecere de la starea de fărâmiţare, de neputinţă a muncitorilor la <i>un început</i> al unirii de clasă. Când a început să se dezvolte <i>cea mai înaltă</i> formă de unire de clasă a proletarilor, <i>partidul revoluţionar al proletariatului</i> (care nu-şi va merita denumirea atâta timp cât nu va învăţa să lege conducătorii cu clasa şi cu masele într-un singur tot, într-un tot indisolubil), sindicatele au început să dea la iveală în mod inevitabil <i>unele</i> trăsături reacţionare, o oarecare îngustime de breaslă, o oarecare înclinare spre apolitism, o oarecare inerţie etc. Dar dezvoltarea proletariatului nu s-a făcut şi nu se putea face nicăieri în lume altfel decât prin sindicate şi prin colaborarea dintre acestea şi partidul clasei muncitoare. Cucerirea puterii politice de către proletariat reprezintă un uriaş pas înainte al proletariatului ca clasă, şi partidul trebuie, în şi mai mare măsură şi într-un mod nou, nu numai în cel vechi, să educe sindicatele şi să le conducă, fără a uita însă că ele rămân şi vor rămâne încă multă vreme o „şcoală a comunismului“ necesară şi o şcoală pregătitoare în vederea realizării de către proletari a dictaturii lor, o uniune necesară a muncitorilor în vederea trecerii treptate a conducerii întregii economii a ţării în mâinile <i>clasei</i> muncitoare (şi nu ale diferitelor profesiuni) şi apoi în mâinile tuturor oamenilor muncii.</p>', '<p><a id="p13"></a>În timpul dictaturii proletariatului <i>un anumit</i> „reacţionarism“ al sindicatelor, în sensul arătat mai sus, este <i>inevitabil</i>. Să nu înţelegi acest lucru înseamnă să nu înţelegi deloc principalele condiţii ale <i>trecerii</i> de la capitalism la socialism. Să te temi de <i>acest</i> „reacţionarism“, să încerci să-l <i>ocoleşti</i>, să sari peste el ar fi cea mai mare prostie, pentru că aceasta ar însemna să te temi de rolul avangărzii proletare de a instrui, de a lumina, de a educa şi de a antrena la o viaţă nouă păturile şi masele cele mai înapoiate ale clasei muncitoare şi ale ţărănimii. Pe de altă parte, să amâni înfăptuirea dictaturii proletariatului până când nu va mai rămâne nici un muncitor cu mentalitate îngust profesională, nici un muncitor cu prejudecăţi de breaslă şi trade-unioniste ar fi o şi mai mare greşeală. Arta omului politic (şi înţelegerea în mod just de către comunist a sarcinilor sale) constă tocmai în a aprecia just condiţiile şi momentul în care avangarda proletariatului poate să ia cu succes puterea, în care se va putea, atunci şi după aceea, bucura de un sprijin suficient din partea unor pături suficient de largi ale clasei muncitoare şi ale maselor muncitoare neproletare, în care va putea, după aceea, să menţină, să întărească şi să-şi lărgească dominaţia, educând, instruind şi atrăgând mase din ce în ce mai largi de oameni ai muncii.</p>', '<p><a id="p14"></a>Mai departe. În ţările mai înaintate decât Rusia, un anumit reacţionarism al sindicatelor s-a manifestat şi trebuia să se manifeste, fără îndoială, mult mai puternic decât la noi. La noi, menşevicii aveau (şi în parte mai au într-un număr foarte mic de sindicate) un sprijin în sindicate tocmai datorită îngustimii de breaslă, egoismului profesional şi oportunismului. În Occident, menşevicii de acolo „s-au oploşit“ mult mai temeinic în sindicate, acolo s-a format o pătură mult mai puternică decât la noi de <i>„aristocraţie muncitorească“ profesionalistă, îngustă, egoistă, rigidă, venală, filistină, pătrunsă de spirit imperialist, coruptă de imperialism, pervertită de imperialism</i>. Acest lucru este indiscutabil, în Europa occidentală lupta împotriva Gompersilor, împotriva d-lor Jouhaux, Henderson, Merrheim, Legien &amp; Co. este mult mai grea decât lupta dusă împotriva menşevicilor de la noi, care reprezintă un tip politic şi social <i>perfect omogen</i>. Această luptă trebuie să fie necruţătoare şi dusă neapărat, aşa cum am dus-o noi, până la compromiterea completă şi izgonirea din sindicate a tuturor conducătorilor incorigibili ai oportunismului şi social-şovinismului. Puterea politică nu poate fi cucerită (şi nici nu trebuie să se încerce cucerirea puterii politice) atâta timp cât această luptă nu a fost dusă până la <i>un anumit</i> punct, iar acest „anumit punct“ <i>nu este acelaşi</i> în diferitele ţări şi în condiţii diferite, şi numai conducătorii politici chibzuiţi, experimentaţi şi competenţi ai proletariatului pot să stabilească care este acest punct pentru fiecare ţară în parte. (La noi, măsura succesului în această luptă au constituit-o, printre altele, alegerile pentru Adunarea constituantă din noiembrie 1917, câteva zile după revoluţia proletară din 25 octombrie 1917; în aceste alegeri menşevicii au fost pe deplin zdrobiţi, obţinând 700.000 de voturi — respectiv 1.400.000, dacă punem la socoteală şi pe cele din Transcaucazia — faţă de 9.000.000 de voturi întrunite de bolşevici: vezi articolul meu „Alegerile pentru Adunarea constituantă şi dictatura proletariatului“ în nr. 7—8 din „Internaţionala Comunistă“.)</p>', '<p><a id="p15"></a>Dar lupta împotriva „aristocraţiei muncitoreşti“, noi o ducem în numele masei muncitoreşti şi cu scopul de a atrage masa muncitorească de partea noastră; lupta împotriva conducătorilor oportunişti şi social-şovinişti o ducem cu scopul de a atrage clasa muncitoare de partea noastră. Ar fi o prostie să dăm uitării acest adevăr absolut elementar şi evident. Şi tocmai această prostie o fac comuniştii germani „de stânga“, care, plecând <i>de la</i> spiritul reacţionar şi contrarevoluţionar al <i>vârfurilor</i> sindicatelor, ajung la concluzia... că comuniştii trebuie să iasă din sindicate!! să renunţe la munca în cadrul lor!! şi să fie create, <i><span class="spt">inventate</span></i>, forme noi de organizare a muncitorilor!! Aceasta este o prostie de neiertat, care înseamnă în fond un foarte mare serviciu adus de comunişti burgheziei. Căci menşevicii noştri, ca şi toţi conducătorii oportunişti, social-şovinişti şi kautskişti ai sindicatelor, nu sunt altceva decât nişte „agenţi ai burgheziei în rândurile mişcării muncitoreşti“ (lucru pe care l-am spus întotdeauna despre menşevici), sau „vătafii clasei capitaliste în rândurile muncitorilor“ (labor lieutenants of the capitalist class), după admirabila şi profund justa expresie a discipolilor lui Daniel de Leon din America. A nu activa în cadrul sindicatelor reacţionare înseamnă a lăsa masele muncitoreşti insuficient dezvoltate sau înapoiate sub influenţa conducătorilor reacţionari, a agenţilor burgheziei, a aristocraţiei muncitoreşti sau a „muncitorilor îmburgheziţi“ (vezi scrisoarea lui Engels către Marx din 1858 despre muncitorii englezi).</p>', '<p><a id="p16"></a>Tocmai „teoria“ stupidă cu privire la neparticiparea comuniştilor la activitatea în cadrul sindicatelor reacţionare arată cum nu se poate mai pregnant cu câtă uşurinţă privesc comuniştii „de stânga“ problema influenţei asupra „maselor“ şi ce abuz fac de vociferările pe tema „masei“. <a id="cit67"></a>Pentru a putea ajuta „masa“ şi a-i câştiga simpatia, sprijinul, nu trebuie să ne temem de greutăţi, de şicane, de curse, injurii şi persecuţii din partea „conducătorilor“ (care, fiind oportunişti şi social-şovinişti, în majoritatea cazurilor sunt în mod direct sau indirect legaţi de burghezie şi de poliţie) şi <i>să ne ducem</i> neapărat <i>munca acolo unde se află masele</i>. Trebuie să ştim să facem orice sacrificii, să biruim cele mai mari greutăţi pentru a face propagandă şi agitaţie în mod sistematic, cu dârzenie, perseverenţă şi răbdare tocmai în acele instituţii, asociaţii şi uniuni, oricât de reacţionare, în care se află mase proletare sau semiproletare. Or, sindicatele şi cooperativele muncitoreşti (acestea din urmă, cel puţin uneori) sunt tocmai organizaţii în care se află masa, în Anglia, potrivit datelor ziarului suedez „Folkets Dagblad Politiken“ (din 10 martie 1920), numărul membrilor trade-unionurilor, de la sfârşitul anului 1917 până la sfârşitul anului 1918, a crescut de la 5.500.000 la 6.600.000, adică cu 19%. La sfârşitul anului 1919 numărul lor era de 7.500.000. N-am la îndemână cifrele corespunzătoare cu privire la Franţa şi Germania, dar fapte absolut indiscutabile şi cunoscute de toată lumea dovedesc o importantă creştere a numărului membrilor sindicatelor şi în aceste ţări.</p>', '<p><a id="p17"></a>Aceste fapte dovedesc cum nu se poate mai limpede un lucru pe care-l confirmă şi mii de alte indicii: creşterea conştiinţei şi tendinţei de organizare tocmai în masele proletare, în „păturile de jos“, în rândurile celor înapoiaţi. În Anglia, în Franţa, în Germania, milioane de muncitori trec pentru <i>prima oară</i> de la starea de totală neorganizare la forma de organizare elementară, inferioară, cea mai simplă, cea mai accesibilă (pentru cei care sunt încă îmbibaţi de prejudecăţi burghezo-democratice), şi anume la sindicate, — iar comuniştii de stânga, revoluţionari, dar nechibzuiţi, stau deoparte şi strigă: „masa“, „masa“! — şi <i>refuză să activeze în cadrul <span class="spt">sindicatelor</span>!!</i> refuză sub pretextul că acestea au un caracter „reacţionar“!! inventează o „uniune muncitorească“ nou-nouţă, curăţică, nepătată de prejudecăţile burghezo-democratice, neîmpovărată de păcatele mentalităţii de breaslă şi ale profesionalismului îngust; această uniune va fi (va fi!), chipurile, largă, şi pentru a face parte din ea se va cere numai (numai!) „recunoaşterea sistemului sovietic şi a dictaturii“ (vezi citatul de mai sus)!!</p>', '<p><a id="p18"></a>Nici nu se poate închipui o mai mare nesocotinţă, un mai mare rău decât cel pe care-l aduc revoluţiei revoluţionarii „de stânga“! Dacă în Rusia, după doi ani şi jumătate de victorii fără precedent asupra burgheziei din Rusia şi din Antantă, noi am pune acum drept condiţie de primire în sindicate „recunoaşterea dictaturii“, am face o prostie, am slăbi influenţa noastră asupra maselor, am face jocul menşevicilor. Căci toată sarcina comuniştilor constă în a şti <i>să-i convingă</i> pe cei înapoiaţi, în a şti să ducă munca <i>în rândurile lor</i>, şi nu în a <i>se separa</i> de ei prin lozinci „stângiste“ inventate şi copilăroase.</p>', '<p><a id="p19"></a>Fără îndoială, domnii Gompersi, Hendersoni, Jouhaux, Legieni sunt foarte recunoscători acestor revoluţionari „de stânga“, care, ca şi opoziţia „principială“ germană (fereşte-ne doamne de asemenea „principialitate“!) sau ca unii revoluţionari americani din rândurile „Muncitorilor industriali ai lumii“, propovăduiesc ieşirea din sindicatele reacţionare, îndemnându-i pe comunişti să nu mai activeze în cadrul lor. Fără îndoială, domnii „conducători“ ai oportunismului vor recurge la fel de fel de manopere diplomatice burgheze, la ajutorul guvernelor burgheze, al popilor, al poliţiei, al instanţelor judecătoreşti pentru a împiedica intrarea comuniştilor în sindicate, pentru a-i scoate prin toate mijloacele de acolo, pentru a le face munca în sindicate cât mai neplăcută, pentru a-i insulta, a-i hărţui şi persecuta. Trebuie să ştim să rezistăm la toate acestea, să acceptăm orice sacrificii şi chiar — la nevoie — să folosim tot felul de stratageme, vicleşuguri, procedee ilegale, treceri sub tăcere, ascunderea adevărului pentru a pătrunde în sindicate, pentru a rămâne în ele şi a desfăşura cu orice preţ o muncă comunistă în cadrul lor. În timpul ţarismului, până în 1905, noi n-am avut nici un fel de „posibilităţi legale“; dar când agentul ohranei, Zubatov, a organizat întruniri muncitoreşti şi asociaţii muncitoreşti reacţionare pentru a-i putea vâna pe revoluţionari şi a lupta împotriva lor, noi am trimis la aceste întruniri şi în aceste asociaţii membri ai partidului nostru (eu personal îmi amintesc de unul dintre ei, tov. Babuşkin, muncitor din Petersburg, militant de seamă, împuşcat în 1906 de generalii ţarişti), care stabileau legătura cu masa, îşi duceau cu multă dibăcie munca de agitaţie şi reuşeau să smulgă pe muncitori de sub influenţa zubatoviştilor. <a href="javascript:void(0);" id="n249">[249]</a> Desigur, în Europa occidentală, care e atât de îmbibată de prejudecăţi legaliste, constituţionaliste, burghezo-democratice adânc înrădăcinate, lucrul acesta e mai greu de făcut. Dar el se poate face şi trebuie făcut, şi făcut în mod sistematic.</p>', '<p><a id="p20"></a>Comitetul Executiv al Internaţionalei a III-a trebuie, după părerea mea, să condamne direct şi să propună congresului viitor al Internaţionalei Comuniste să condamne atât politica de neparticipare la sindicatele reacţionare în general (arătând amănunţit de ce această neparticipare este nesocotită şi extrem de dăunătoare cauzei revoluţiei proletare), cât şi, în special, linia de conduită a unor membri ai Partidului Comunist Olandez care — indiferent dacă în mod direct sau indirect, făţiş sau pe ascuns, în întregime sau în parte — au susţinut această politică greşită. Internaţionala a III-a trebuie să rupă cu tactica Internaţionalei a II-a şi să nu ocolească, să nu cocoloşească problemele spinoase, ci să le pună răspicat. Noi le-am spus „independenţilor“ (Partidul social-democrat independent din Germania) tot adevărul în faţă; tot aşa trebuie să-l spunem şi comuniştilor „de stânga“.</p>'],
'idChr': '5.04.06text',
'title': 'VI. Trebuie oare revoluţionarii să activeze în cadrul sindicatelor reacţionare?',
'info': '„Stângismul“ — boala copilăriei comunismului (1920)',
},
{'year': '1920',
'image': 'lenin3',
'content': ['<h6 style="text-align: center;"><a id="p0"></a>VII.<br/>Trebuie să participăm la parlamentele burgheze?</h6>', '<p><a id="p1"></a>La această întrebare — cu cel mai mare dispreţ şi cu cea mai mare uşurinţă — comuniştii „de stânga“ germani dau un răspuns negativ. Argumentele lor? În citatul de mai sus, după cum am văzut, se spune:</p>', '<blockquote><a id="p2"></a>„...Să respingem cu toată hotărârea orice revenire la formele parlamentare de luptă, depăşite din punct de vedere istoric şi politic...“</blockquote>', '<p><a id="p3"></a>Acest lucru e spus pe un ton ridicol de pretenţios şi este vădit greşit. „Revenirea“ la parlamentarism! Să existe oare în Germania republică sovietică? După câte ştim, nu există! Cum se poate deci vorbi despre „o revenire“ la parlamentarism? Nu este aceasta vorbărie goală?</p>', '<p><a id="p4"></a>Parlamentarismul „e depăşit din punct de vedere istoric“. Acest lucru este just sub raportul propagandei. Dar oricine ştie că de aici şi până la lichidarea lui <i>în practică</i> e o distanţă foarte mare. Încă cu multe decenii în urmă se putea, pe bună dreptate, spune că capitalismul „e depăşit din punct de vedere istoric“, dar aceasta nu înlătură nicidecum necesitatea de a duce o luptă de foarte lungă durată şi foarte înverşunată <i>pe terenul</i> capitalismului. Parlamentarismul „e depăşit din punct de vedere istoric“ sub raport <i>istoric-universal</i>, adică <i>epoca</i> parlamentarismului burghez s-a încheiat, <i>epoca</i> dictaturii proletariatului <i>a început</i>. Asta este indiscutabil. Dar pe scară istorică-universală timpul se măsoară în decenii. Zece, douăzeci de ani mai devreme sau mai târziu, asta din punct de vedere istoric-universal nu are importanţă; din punctul de vedere al istoriei universale asta e o nimica toată care nu poate fi luată în consideraţie nici măcar aproximativ. Or, tocmai de aceea, să te referi într-o problemă de politică practică la scara istorică-universală este cea mai flagrantă greşeală teoretică.</p>', '<p><a id="p5"></a>Parlamentarismul „e depăşit din punct de vedere politic“? Ei, asta e altceva. Dacă acest lucru ar fi adevărat, comuniştii „de stânga“ ar avea o poziţie solidă. Dar el trebuie demonstrat printr-o analiză foarte serioasă; or, comuniştii „de stânga“ nu ştiu nici măcar să-l abordeze. Şi în „tezele despre parlamentarism“ publicate în nr. 1 al „Buletinului Biroului Provizoriu de la Amsterdam al Internaţionalei Comuniste“ („Bulletin of the Provisional Bureau in Amsterdam of the Communist International“, February 1920), care exprimă vădit tendinţa de stânga a olandezilor sau tendinţa olandezilor de stânga, această analiză, după cum vom vedea, este făcută cum nu se poate mai prost.</p>', '<p><a id="p6"></a>În primul rând, comuniştii „de stânga“ germani, după cum se ştie, încă din ianuarie 1919 considerau că parlamentarismul „e depăşit din punct de vedere politic“, contrar părerii unor conducători politici de seamă ca Roşa Luxemburg şi Karl Liebknecht. Se ştie că cei „de stânga“ au greşit. Chiar şi numai asta dărâmă dintr-o dată şi din temelii teza potrivit căreia parlamentarismul „e depăşit din punct de vedere politic“. Celor „de stânga“ le revine obligaţia de a dovedi că greşeala neîndoielnică pe care au comis-o atunci, în prezent a încetat de a mai fi o greşeală. Dar ei nu aduc şi nu pot aduce nici cea mai mică dovadă. Atitudinea unui partid politic faţă de greşelile sale este unul dintre cele mai importante şi mai sigure criterii în aprecierea seriozităţii acestui partid şi a îndeplinirii <i>în practică</i> a obligaţiilor pe care le are faţă de <i>clasa</i> sa şi de <i>masele</i> muncitoare. A recunoaşte sincer greşeala, a da la iveală cauzele ei, a analiza împrejurările care au determinat-o, a examina cu atenţie mijloacele de a îndrepta greşeala — acesta este indiciul seriozităţii unui partid, al îndeplinirii obligaţiilor care-i revin, aceasta înseamnă a educa şi a învăţa <i>clasa</i>, iar apoi şi <i>masele</i>. Întrucât nu-şi îndeplinesc această îndatorire, nu pornesc cu cea mai mare atenţie, meticulozitate şi prudenţă la analiza greşelii lor vădite, cei „de stânga“ din Germania (şi din Olanda) tocmai prin aceasta dovedesc că nu sunt <i>partidul clasei</i>, ci un cerc, nu sunt <i>partidul maselor</i>, ci un grup alcătuit din intelectuali şi dintr-un mic număr de muncitori care au preluat tot ce aveau mai rău intelectualii.</p>', '<p><a id="p7"></a>În al doilea rând. În aceeaşi broşură a grupului celor „de stânga“ din Frankfurt, din care am dat citatele amănunţite de mai sus, citim:</p>', '<blockquote><a id="p8"></a>„...milioanele de muncitori care urmează încă politica centrului“ (partidul catolic, „al centrului“) „sunt nişte contrarevoluţionari. Proletarii agricoli formează legiuni de trupe contrarevoluţionare“ (p. 3 din broşura menţionată mai sus).</blockquote>', '<p><a id="p9"></a>Este evident că toate acestea sunt spuse pe un ton extrem de bombastic şi de exagerat. Dar faptul esenţial expus aici este incontestabil, şi recunoaşterea lui de către cei „de stânga“ constituie o dovadă deosebit de convingătoare a greşelii lor. Cum se poate spune că „parlamentarismul e depăşit din punct de vedere politic“ dacă „milioane“ şi „legiuni“ de <i>proletari</i> nu numai că sunt încă pentru parlamentarism în general, dar sunt de-a dreptul „contrarevoluţionari“!? Este evident că în Germania parlamentarismul nu e încă depăşit din punct de vedere politic. Este evident că cei „de stânga“ din Germania au luat <i>dorinţa lor</i>, atitudinea lor ideologică-politică drept o realitate obiectivă. Aceasta este cea mai primejdioasă greşeală pentru revoluţionari. În Rusia, unde asuprirea nemaipomenit de sălbatică şi de crudă pe care a practicat-o ţarismul a generat, vreme foarte îndelungată şi sub forme foarte variate, revoluţionari de diferite nuanţe, revoluţionari de un devotament, de un entuziasm, de un eroism şi de o putere de voinţă uimitoare, în Rusia noi am urmărit foarte îndeaproape această greşeală a revoluţionarilor, am studiat-o cu multă atenţie, o cunoaştem foarte bine, şi de aceea o vedem atât de clar şi când se manifestă la alţii. Pentru comuniştii din Germania, parlamentarismul este, desigur, „depăşit din punct de vedere politic“, dar noi trebuie, tocmai, să <i>nu</i> considerăm un lucru care e depăşit <i>pentru noi</i> ca fiind depăşit <i>pentru clasă</i>, ca fiind depăşit <i>pentru mase</i>. Şi tocmai în această problemă constatăm din nou că cei „de stânga“ nu ştiu să judece, nu ştiu să se comporte ca un partid <i>al clasei</i>, ca un partid <i>al maselor</i>. Datoria voastră este de a nu vă coborî la nivelul maselor, la nivelul păturilor înapoiate ale clasei. Asta este indiscutabil. Datoria voastră este să le spuneţi adevărul adevărat. Datoria voastră este să numiţi prejudecăţi prejudecăţile lor burghezo-democratice şi parlamentare. Dar, în acelaşi timp, datoria voastră este să urmăriţi cu <i>luciditate</i> situaţia <i>reală</i> în ceea ce priveşte gradul de conştiinţă şi de pregătire a întregii clase (şi nu numai a avangărzii ei comuniste), a întregii <i>mase</i> muncitoare (şi nu numai a elementelor ei înaintate).</p>', '<p><a id="p10"></a>Dacă există nu „milioane“ şi „legiuni“, ci numai o <i>minoritate</i> destul de însemnată de muncitori industriali care-i urmează pe preoţii catolici şi de muncitori agricoli care-i urmează pe moşieri şi chiaburi (Grossbauern), — rezultă <i>în mod neîndoielnic</i> că în Germania parlamentarismul <i>nu e încă</i> depăşit din punct de vedere politic, că participarea la alegerile parlamentare şi la lupta desfăşurată de la tribuna parlamentului este <i>obligatorie</i> pentru partidul proletariatului revoluţionar <i>tocmai</i> în vederea educării păturilor înapoiate ale <i>clasei lui</i>, tocmai în vederea deşteptării şi luminării <i>masei</i> ţărăneşti, puţin dezvoltată, ignorantă şi abrutizată. Atâta timp cât nu sunteţi destul de puternici pentru a desfiinţa parlamentul burghez şi toate celelalte instituţii reacţionare, indiferent de tipul lor, <i>datoria</i> voastră este să lucraţi în cadrul lor, <i>tocmai</i> pentru că acolo mai sunt muncitori îndobitociţi de popi şi de atmosfera din satele îndepărtate. Altfel riscaţi să deveniţi nişte simpli palavragii.</p>', '<p><a id="p11"></a>În al treilea rând. (Comuniştii „de stânga“ spun foarte multe lucruri bune despre noi, bolşevicii. Uneori îţi vine să le spui: mai bine ne-aţi lăuda mai puţin şi aţi căuta să înţelegeţi tactica bolşevicilor, s-o cunoaşteţi mai bine! Noi am participat la alegerile pentru parlamentul burghez din Rusia, pentru Adunarea constituantă, în septembrie-noiembrie 1917. A fost justă tactica noastră sau nu? Dacă nu, trebuie să se spună limpede şi să se dovedească acest lucru, elucidarea acestei chestiuni fiind necesară la elaborarea unei tactici juste de către comunismul internaţional. Dacă da, trebuie să se tragă de aici anumite concluzii. Bineînţeles, nu poate fi vorba de asimilarea condiţiilor din Rusia cu cele din Europa occidentală. Dar în chestiunea specială a sensului noţiunii „parlamentarismul e depăşit din punct de vedere politic“ trebuie neapărat să se ţină seama cu precizie de experienţa noastră, căci dacă nu se ţine seama de experienţa concretă, noţiunile de acest fel se transformă cu mare uşurinţă în vorbe goale. În septembrie-noiembrie 1917 nu aveam oare noi, bolşevicii ruşi, <i>mai mult</i> decât oricare comunişti din Occident, dreptul de a socoti că în Rusia parlamentarismul şi-a trăit traiul din punct de vedere politic? Desigur că aveam, căci important este nu dacă parlamentele burgheze există de mult sau de curând, ci important este în ce măsură masele largi muncitoare sunt <i>pregătite</i> (din punct de vedere ideologic, politic şi practic) să adopte regimul sovietic şi să desfiinţeze parlamentul burghezo-democrat (sau să admită desfiinţarea lui). Este un fapt istoric absolut incontestabil şi pe deplin stabilit că în Rusia, în septembrie-noiembrie 1917, datorită unor condiţii speciale, clasa muncitoare de la oraşe, soldaţii şi ţăranii erau cum nu se poate mai pregătiţi pentru adoptarea regimului sovietic şi pentru dizolvarea chiar şi a celui mai democrat parlament burghez. Şi cu toate acestea bolşevicii <i>nu</i> au boicotat Adunarea constituantă, ci au participat la alegeri atât înainte cât <i>şi <span class="spt">după</span></i> cucerirea puterii politice de către proletariat. Că aceste alegeri au avut rezultate politice extrem de preţioase (şi extrem de utile pentru proletariat), am dovedit-o — îndrăznesc să sper — în articolul menţionat mai sus, în care am analizat în mod amănunţit datele privitoare la alegerile pentru Adunarea constituantă din Rusia.</p>', '<p><a id="p12"></a>Concluzia care rezultă de aici este absolut indiscutabilă: s-a dovedit că, chiar cu câteva săptămâni înainte de victoria Republicii sovietice, chiar şi <i>după</i> această victorie, participarea la un parlament burghezo-democrat nu numai că nu aduce prejudicii proletariatului revoluţionar, dar, dimpotrivă, îi dă posibilitatea <i>să demonstreze</i> maselor înapoiate de ce asemenea parlamente merită să fie desfiinţate, <i>înlesneşte</i> succesul desfiinţării lor, <i>înlesneşte</i> „lichidarea politică“ a parlamentarismului burghez. Să nu ţii seama de această experienţă şi în acelaşi timp să ai pretenţia de a face parte din <i>Internaţionala</i> Comunistă, care trebuie să-şi elaboreze tactica <i>pe scară internaţională</i> (nu ca o tactică naţională îngustă sau unilaterală, ci tocmai ca o tactică internaţională), înseamnă să faci o greşeală foarte gravă, înseamnă să renegi în fapte internaţionalismul, deşi în vorbe îl recunoşti.</p>', '<p><a id="p13"></a>Să vedem acum argumentele pe care „stânga olandeză“ le aduce în favoarea neparticipării la activitatea parlamentară. Iată, în traducere (din limba engleză), una din cele mai importante teze „olandeze“ menţionate mai sus, teza a 4-a:</p>', '<blockquote><a id="p14"></a>„Când sistemul de producţie capitalist este sfărâmat şi societatea se află în stare de revoluţie, treptat activitatea parlamentară îşi pierde însemnătatea în comparaţie cu acţiunea maselor înseşi. Când, în asemenea condiţii, parlamentul devine centrul şi organul contrarevoluţiei, iar, pe de altă parte, clasa muncitoare îşi făureşte instrumentele puterii ei sub forma Sovietelor, renunţarea la participarea sub orice formă la activitatea parlamentară ar putea fi chiar necesară“.</blockquote>', '<p><a id="p15"></a>Prima frază este evident greşită, căci acţiunea maselor — o grevă mare de exemplu — e <i>întotdeauna</i> mai importantă decât activitatea parlamentară, şi nu numai în timpul revoluţiei sau atunci când există o situaţie revoluţionară. Acest argument vădit inconsistent, greşit din punct de vedere istoric şi politic, nu face decât să arate cât se poate de limpede că autorii nu ţin deloc seama nici de experienţa Europei în general (a Franţei dinainte de revoluţiile din 1848 şi din 1870, a Germaniei din anii 1878—1890 etc.), nici de cea rusă (vezi mai sus) cu privire la importanţa <i>îmbinării</i> luptei legale cu cea ilegală. Această problemă prezintă o uriaşă importanţă atât în general, cât şi în special, întrucât în toate ţările civilizate şi înaintate se apropie în ritm rapid momentul când această îmbinare va deveni — în parte a şi devenit — tot mai imperioasă pentru partidele proletariatului revoluţionar, ca urmare a faptului că războiul civil dintre proletariat şi burghezie se apropie şi devine iminent, ca urmare a persecuţiilor sălbatice la care sunt supuşi comuniştii de către guvernele republicane şi, în general, de către guvernele burgheze, care nu se sfiesc să încalce legalitatea în fel şi chip (chiar şi numai exemplul Americii este edificator) etc. Olandezii şi cei de stânga nu înţeleg deloc această problemă extrem de importantă.</p>', '<p><a id="p16"></a>A doua frază este, în primul rând, greşită din punct de vedere istoric. Noi, bolşevicii, am participat la parlamentele cele mai contrarevoluţionare, şi experienţa a arătat că această participare a fost nu numai folositoare, dar şi necesară pentru partidul proletariatului revoluţionar, tocmai după prima revoluţie burgheză din Rusia (1905), în vederea pregătirii celei de-a doua revoluţii burgheze (februarie 1917) şi apoi a revoluţiei socialiste (octombrie 1917). În al doilea rând, această frază este surprinzător de lipsită de logică. Din faptul că parlamentul devine organul şi „centrul“ contrarevoluţiei (în realitate, în treacăt fie zis, el n-a fost niciodată şi nici nu poate fi „centrul“), iar muncitorii îşi făuresc instrumentele puterii lor sub forma Sovietelor, rezultă că muncitorii trebuie să se pregătească — să se pregătească din punct de vedere ideologic, politic şi tehnic — pentru lupta Sovietelor împotriva parlamentului, pentru desfiinţarea parlamentului de către Soviete. Dar de aici nu rezultă nicidecum că prezenţa unei opoziţii sovietice <i>în cadrul</i> parlamentului contrarevoluţionar ar crea greutăţi acestei desfiinţări sau că nu ar înlesni-o. În timpul luptei noastre victorioase împotriva lui Denikin şi Kolceak n-am observat niciodată că existenţa unei opoziţii sovietice, proletare în rândurile lor n-ar fi influenţat asupra victoriilor noastre. Ştim foarte bine că dizolvarea de către noi a Constituantei, la 5 ianuarie 1918, n-a fost îngreuiată, ci înlesnită de faptul că în cadrul Constituantei contrarevoluţionare pe care urma s-o dizolvăm exista atât o opoziţie sovietică consecventă, bolşevică, cât şi una inconsecventă, socialist-revoluţionară de stânga. Autorii tezei s-au încurcat de tot şi au dat uitării experienţa unui şir întreg de revoluţii, dacă nu chiar a tuturor revoluţiilor, experienţă din care reiese cât de utilă este <i>îmbinarea</i> în timpul revoluţiilor a acţiunii de masă din afara parlamentului reacţionar cu o opoziţie care simpatizează cu revoluţia (sau şi mai bine: care sprijină direct revoluţia) în cadrul acestui parlament. Olandezii şi cei „de stânga“ în general în această problemă judecă ca nişte doctrinari ai revoluţiei care n-au luat niciodată parte la o revoluţie adevărată, sau care n-au aprofundat niciodată istoria revoluţiilor, sau confundă, cu naivitate, „negarea“ subiectivă a unei anumite instituţii reacţionare cu distrugerea ei reală de către forţele unite ale unei serii întregi de factori obiectivi. Mijlocul cel mai sigur de a discredita o idee politică (şi nu numai politică) nouă şi de a o prejudicia este ca, sub pretextul susţinerii ei, s-o duci până la absurd. Căci orice adevăr, dacă-l faci „exorbitant“ (cum spunea Dietzgen-tatăl), dacă-l exagerezi, dacă-l extinzi dincolo de cadrul aplicabilităţii lui reale, poate fi dus până la absurd şi, în condiţiile arătate, devine chiar în mod inevitabil o absurditate. Tocmai acest prost serviciu îl fac cei „de stânga“, olandezi şi germani, noului adevăr despre superioritatea Puterii sovietice asupra parlamentelor burghezo-democratice. Bineînţeles, cine ar continua să spună ca şi până acum, şi la modul general, că refuzul de a participa a parlamentele burgheze nu e admisibil, indiferent care ar fi condiţiile, ar greşi. Nu pot să încerc să dau aici o formulare a condiţiilor în care boicotul este folositor, deoarece obiectivul acestui articol este mult mai modest: luarea în consideraţie a experienţei ruse în legătură cu unele probleme actuale ale tacticii comuniste internaţionale. Experienţa rusă ne oferă un exemplu de aplicare reuşită şi justă (1905), şi un alt exemplu de aplicare greşită (1906) a boicotului de către bolşevici. Dacă analizăm primul caz, vedem că s-a reuşit <i>să se împiedice</i> puterea reacţionară <i>de a convoca</i> un parlament reacţionar într-un moment când acţiunea revoluţionară extraparlamentară a maselor (în special cea grevistă) creştea cu o repeziciune extraordinară, când nici o pătură a proletariatului sau a ţărănimii nu putea să dea vreun sprijin puterii reacţionare, când proletariatul revoluţionar îşi asigura influenţa asupra maselor largi, înapoiate, prin lupta grevistă şi prin mişcarea agrară. Este absolut evident că <i>această</i> experienţă nu poate fi aplicată în condiţiile actuale din Europa. Este absolut evident, de asemenea, — pentru motivele pe care le-am expus mai sus — că susţinerea, fie ea chiar condiţionată, de către olandezi şi cei de „stânga“ a ideii de a renunţa să participe la activitatea parlamentară este fundamental greşită şi dăunătoare cauzei proletariatului revoluţionar.</p>', '<p><a id="p17"></a>În Europa occidentală şi în America parlamentul a devenit deosebit de odios revoluţionarilor înaintaţi din rândurile clasei muncitoare. Aceasta este indiscutabil. Şi foarte de înţeles, căci cu greu se poate închipui ceva mai mârşav, mai josnic, o trădare mai mişelească decât comportarea avută în parlament de uriaşa majoritate a deputaţilor socialişti şi social-democraţi în timpul războiului şi după război. Dar ar fi nu numai o nesăbuinţă, ci pur şi simplu o crimă să te laşi influenţat de această stare de spirit atunci când e vorba să se hotărască <i>cum</i> trebuie combătut acest rău recunoscut de toată lumea. În multe ţări din Europa occidentală starea de spirit revoluţionară este acum, se poate spune, o „noutate“ sau o „raritate“, care a fost prea mult timp zadarnic şi cu nerăbdare aşteptată, şi poate de aceea oamenii se lasă cu atâta uşurinţă conduşi de starea lor de spirit. Desigur, fără o stare de spirit revoluţionară a maselor, fără condiţii care să favorizeze creşterea acestei stări de spirit, tactica revoluţionară nu se va transforma în acţiune; dar noi, în Rusia, ne-am convins printr-o prea lungă, grea şi sângeroasă experienţă de adevărul că tactica revoluţionară nu poate fi construită numai pe baza stării de spirit revoluţionare. Tactica trebuie construită ţinându-se seama cu luciditate, strict obiectiv de <i>toate</i> forţele de clasă din statul respectiv (şi din statele înconjurătoare, şi din toate statele, pe scară mondială), precum şi de experienţa mişcărilor revoluţionare. A-ţi manifesta „revoluţionarismul“ numai prin invective la adresa oportunismului parlamentar, numai prin respingerea participării la activitatea parlamentară este foarte uşor, dar tocmai pentru că este prea uşor, aceasta nu poate fi soluţia unei grele, foarte grele probleme. E mult mai greu să creezi o fracţiune parlamentară cu adevărat revoluţionară în parlamentele europene decât în Rusia. Desigur. Dar acesta nu este decât un aspect parţial al adevărului general că, în situaţia concretă din 1917, foarte originală din punct de vedere istoric, Rusiei i-a fost uşor <i>să înceapă</i> revoluţia socialistă, dar <i>să o continue</i> şi să o ducă până la capăt va fi mai greu pentru Rusia decât pentru ţările europene. Încă la începutul anului 1918 am avut prilejul să atrag atenţia asupra acestui fapt, iar experienţa celor doi ani care au urmat a confirmat întru totul justeţea acestor consideraţii. Condiţii specifice ca: 1) posibilitatea de a uni revoluţia sovietică cu încetarea — datorită acestei revoluţii — a războiului imperialist, care a adus muncitorilor şi ţăranilor suferinţe de nedescris; 2) posibilitatea de a folosi pentru un anumit timp lupta pe viaţă şi pe moarte dintre cele două puternice grupuri mondiale de rechini imperialişti, care n-au putut să se unească împotriva duşmanului sovietic; 3) posibilitatea de a face faţă unui război civil relativ de lungă durată, datorită, în parte, uriaşei întinderi a ţării şi stării proaste a mijloacelor de comunicaţie; 4) existenţa unei mişcări revoluţionare burghezo-democratice atât de puternice în rândurile maselor ţărăneşti, încât partidul proletariatului a putut să preia revendicările revoluţionare ale partidului ţăranilor (partidul socialist-revoluţionar, în majoritatea sa categoric ostil bolşevismului) şi să le realizeze imediat, ca urmare a cuceririi puterii politice de către proletariat; asemenea condiţii specifice nu există în prezent în Europa occidentală, şi aceste condiţii sau condiţii analoge nu se pot repeta atât de uşor. Iată de ce, printre altele — în afară de o serie de alte cauze — Europei occidentale îi este mai greu decât ne-a fost nouă să <i>înceapă</i> revoluţia socialistă. A încerca „să ocoleşti“ această greutate, „sărind“ peste problema dificilă a folosirii parlamentelor reacţionare în scopuri revoluţionare, este pur şi simplu o copilărie. Vreţi să creaţi o societate nouă şi vă temeţi de greutăţile pe care le implică crearea unei bune fracţiuni parlamentare, alcătuită din comunişti convinşi, devotaţi şi capabili de eroism, într-un parlament reacţionar?! Oare asta nu e o copilărie? Dacă Karl Liebknecht în Germania şi Z. Hoglund în Suedia au putut, chiar şi fără sprijinul de jos al maselor, să dea exemple de folosire cu adevărat revoluţionară a parlamentelor reacţionare, cum se poate ca, în condiţiile de după război, când masele sunt dezamăgite şi întărâtate, un partid revoluţionar de masă, care se dezvoltă într-un ritm rapid, să nu poată să-şi <i>făurească</i> o fracţiune comunistă în parlamente şi mai reacţionare?! Tocmai pentru că în Europa occidentală masele înapoiate ale muncitorilor şi — în şi mai mare măsură — cele ale ţăranilor cu gospodărie mică sunt mult mai îmbibate cu prejudecăţi burghezo-democratice şi parlamentare decât în Rusia, tocmai de aceea, <i>numai</i> în cadrul unor instituţii cum sunt parlamentele burgheze, comuniştii pot (şi trebuie) să ducă o luptă îndelungată, dârză, care să nu se oprească în faţa nici unei greutăţi, pentru a demasca, a risipi şi a birui aceste prejudecăţi.</p>', '<p><a id="p18"></a>Comuniştii „de stânga“ din Germania se plâng că partidul lor are „conducători“ proşti şi, cuprinşi de desperare, merg până la o ridicolă „negare“ a „conducătorilor“. Dar în condiţii în care adeseori „conducătorii“ trebuie să fie ascunşi în ilegalitate, <i>formarea</i> unor „conducători“ buni, siguri, încercaţi şi care să se bucure de prestigiu este un lucru foarte greu, şi aceste greutăţi <i>nu pot</i> fi biruite cu succes fără a îmbina munca legală cu cea ilegală, <i>fără a-i verifica pe „conducători“, printre altele</i>, şi pe arena parlamentară. Critica — critica cea mai vehementă, mai necruţătoare şi mai intransigentă — trebuie îndreptată nu împotriva parlamentarismului sau împotriva activităţii parlamentare, ci împotriva acelor conducători care nu ştiu — şi cu atât mai mult împotriva acelora care <i>nu vor</i> — să folosească în chip revoluţionar, comunist alegerile parlamentare şi tribuna parlamentară. Numai o asemenea critică — îmbinată, bineînţeles, cu izgonirea conducătorilor necorespunzători şi înlocuirea lor cu alţii, corespunzători — va fi o muncă revoluţionară utilă şi rodnică, care va contribui atât la educarea „conducătorilor“, făcându-i demni de clasa muncitoare şi de masele muncitoare, cât şi a maselor, care vor învăţa să se orienteze just în situaţia politică şi să înţeleagă problemele, adeseori foarte complexe şi încurcate, care rezultă din această situaţie. <a href="javascript:void(0);" id="n250">[250]</a></p>'],
'idChr': '5.04.07text',
'title': 'VII. Trebuie să participăm la parlamentele burgheze?',
'info': '„Stângismul“ — boala copilăriei comunismului (1920)',
},
{'year': '1920',
'image': 'lenin3',
'content': ['<h6 style="text-align: center;"><a id="p0"></a>VIII.<br/>Nici un fel de compromis?</h6>', '<p><a id="p1"></a>Am văzut din citatul reprodus din broşura apărută la Frankfurt, cu ce ton hotărât lansează cei „de stânga“ această lozincă. E regretabil să vezi că nişte oameni care, fără îndoială, se consideră marxişti şi doresc să fie marxişti au uitat adevărurile fundamentale ale marxismului. Iată ce scria în 1874, împotriva manifestului celor 33 de comunarzi blanquişti, Engels, care, ca şi Marx, se numără printre rarii, foarte rarii scriitori la care fiecare frază din fiecare dintre lucrările lor importante are un conţinut uimitor de adânc:</p>', '<blockquote><a id="p2"></a>„«...Suntem comunişti» (scriau în manifestul lor comunarzii blanquişti) «pentru că vrem sa ne atingem ţelul fără a ne opri la stadii intermediare, fără compromisuri, care nu fac decât să amâne victoria şi să prelungească sclavia».</blockquote>', '<p><a id="p3"></a>Comuniştii germani sunt comunişti pentru că, în pofida tuturor stadiilor intermediare şi a compromisurilor, care nu sunt create de ei, ci de dezvoltarea istorică, ei văd limpede şi urmăresc în permanenţă scopul final: desfiinţarea claselor, instaurarea unei societăţi în care să nu mai existe proprietatea privată asupra pământului şi asupra mijloacelor de producţie. Cei 33 de blanquişti sunt comunişti deoarece îşi închipuie că, din moment ce ei vor să elimine stadiile intermediare şi compromisurile, treaba s-a făcut şi că dacă, aşa cum sunt convinşi, în câteva zile «se va trece la acţiune», vor pune mâna pe putere, şi a doua zi «comunismul va fi introdus». De aici rezultă că, dacă acest lucru nu este posibil imediat, ei nu sunt comunişti.</p>', '<p><a id="p4"></a>Ce naivitate puerilă să invoci propria-ţi nerăbdare ca argument teoretic!“ <i>(F. Engels</i>. „Programul comunarzilor blanquişti“, apărut în ziarul social-democrat german „Volksstaat“ nr. 73 din 1874 şi în traducere rusă în culegerea „Articole din anii 1871—1875“, Petrograd, 1919, p. 52—53).</p>', '<p><a id="p5"></a>În acelaşi articol, Engels îşi exprimă profunda stimă pe care i-o inspiră Vaillant, vorbeşte despre „meritul indiscutabil“ al lui Vaillant (care, ca şi Guesde, înainte de a fi trădat socialismul în august 1914, a fost unul dintre marii conducători ai socialismului internaţional). Dar Engels nu trece peste o greşeală evidentă fără s-o analizeze în mod amănunţit. Desigur, revoluţionarilor foarte tineri şi lipsiţi de experienţă, precum şi revoluţionarilor mic-burghezi, chiar dacă au o vârstă foarte respectabilă şi o foarte mare experienţă, „admiterea compromisurilor“ li se pare un lucru extrem de „periculos“, de neînţeles şi de greşit. Şi mulţi sofişti (fiind politicieni cu o prea mare sau cu o exagerată „experienţă“) judecă întocmai aşa cum judecau conducătorii oportunismului englez de care vorbeşte tov. Lansbury: „dacă bolşevicilor le este îngăduit un anumit compromis, de ce nu ne-ar fi şi nouă îngăduit orice alt compromis?“ Dar proletarii, care şi-au făcut educaţia în numeroase greve (ca să luăm numai această manifestare a luptei de clasă), de obicei înţeleg foarte bine profundul adevăr (filozofic, istoric, politic şi psihologic) expus de Engels. Fiecare proletar a trecut prin greve, a trecut prin „compromisuri“ cu asupritorii şi exploatatorii odioşi, când muncitorii au fost nevoiţi să reia lucrul fie fără să fi obţinut nimic, fie acceptând satisfacerea parţială a revendicărilor lor. Fiecare proletar, trăind într-o atmosferă de luptă de masă şi de puternică ascuţire a contradicţiilor dintre clase, vede deosebirea dintre un compromis impus de condiţiile obiective (casa greviştilor este săracă, ei nu sunt sprijiniţi din afară, sunt înfometaţi şi istoviţi peste măsură) — compromis care nu diminuează câtuşi de puţin devotamentul revoluţionar şi hotărârea de a continua lupta ale muncitorilor care l-au încheiat — şi compromisul trădătorilor, care dau vina pe cauzele obiective atunci când nu este vorba decât de grija lor de a-şi apăra pielea (şi spărgătorii de greve încheie un „compromis“!), de laşitatea lor, de dorinţa lor de a-i slugări pe capitalişti, de uşurinţa cu care cedează în faţa ameninţărilor, uneori a îndemnurilor, alteori a măgulirilor sau pomenilor capitaliştilor (exemple de asemenea compromisuri încheiate de trădători ne oferă în număr deosebit de mare istoria mişcării muncitoreşti din Anglia, autorii acestor compromisuri fiind conducătorii trade-unionurilor engleze, dar, sub o formă sau alta, aproape toţi muncitorii au putut observa în toate ţările fenomene analoge).</p>', '<p><a id="p6"></a>Desigur, sunt cazuri izolate, deosebit de grele şi de complexe, în care numai cu foarte mari eforturi se poate stabili just adevăratul caracter al unui „compromis“ sau altul, — tot aşa cum sunt unele crime în care este foarte greu să se stabilească dacă crima a fost pe deplin legitimă şi chiar obligatorie (de exemplu, cazul de legitimă apărare) sau este rezultatul unei neglijenţe de neiertat, sau chiar al unui plan perfid pus în aplicare cu iscusinţă. Se înţelege că în politică, unde uneori este vorba de relaţii extrem de complexe — pe plan naţional şi internaţional — între clase şi partide, un foarte mare număr de cazuri vor fi mult mai dificile decât problema de a şti dacă „compromisul“ încheiat cu prilejul unei greve este legitim sau avem de-a face cu „compromisul“ mişelesc al unui spărgător de grevă, al unui conducător trădător etc. Să născoceşti o reţetă sau o regulă generală („nici un fel de compromis“!) care să fie bună în toate cazurile este o absurditate. Trebuie să ştii să judeci cu capul tău ca să te poţi orienta în fiecare caz în parte. Rostul organizaţiei de partid şi al conducătorilor de partid demni de acest nume este, printre altele, tocmai acela ca printr-o muncă îndelungată, perseverentă, variată şi multilaterală dusă de toţi reprezentanţii care gândesc ai clasei respective <a href="javascript:void(0);" id="n251">[251]</a> să asigure cunoştinţele necesare, experienţa necesară şi — în afară de cunoştinţe şi experienţă — simţul politic necesar pentru rezolvarea rapida şi justă a problemelor politice complexe.</p>', '<p><a id="p7"></a>Unii oameni naivi şi complet lipsiţi de experienţă îşi închipuie că este suficient să recunoşti admisibilitatea compromisurilor <i>în general</i> ca să dispară orice graniţă între oportunism — împotriva căruia ducem şi trebuie să ducem o luptă neîmpăcată — şi marxismul revoluţionar sau comunism. Dar aceşti oameni, dacă încă nu ştiu că atât în natură cât şi în societate toate graniţele sunt mobile şi, până la un anumit punct, convenţionale, nu pot fi ajutaţi altfel decât printr-o îndelungată instruire, educare, luminare, experienţă politică şi experienţă a vieţii. În problemele practice ale politicii din fiecare moment istoric separat sau specific, important este să ştim să distingem acele probleme în care se manifestă principala formă a compromisurilor inadmisibile, trădătoare, ce întruchipează oportunismul funest pentru clasa revoluţionară, şi să depunem toate eforturile pentru explicarea şi combaterea lor. În timpul războiului imperialist din 1914—1918, dus între două grupuri de ţări la fel de tâlhăreşti şi de prădalnice, forma principală, fundamentală a oportunismului a fost social-şovinismul, adică sprijinirea „apărării patriei“, care într-un <i>asemenea</i> război echivala în realitate cu apărarea intereselor prădalnice ale burgheziei din „propria“ ţară. După război — apărarea prădalnicei „Ligi a Naţiunilor“; apărarea alianţelor directe sau indirecte cu burghezia din propria ţară împotriva proletariatului revoluţionar şi împotriva mişcării „sovietice“; apărarea democraţiei burgheze şi a parlamentarismului burghez împotriva „Puterii sovietice“; — acestea au fost principalele manifestări ale compromisurilor inadmisibile şi trădătoare, din a căror totalitate a rezultat oportunismul funest pentru proletariatul revoluţionar şi pentru cauza lui.</p>', '<blockquote><a id="p8"></a>„...Să respingem cu toată hotărârea orice compromis cu alte partide... orice politică de manevrare şi de conciliere“,</blockquote>', '<p class="noind"><a id="p9"></a>scriu comuniştii „de stânga“ germani în broşura apărută la Frankfurt.</p>', '<p><a id="p10"></a>E de mirare că, având asemenea concepţii, aceşti stângişti nu condamnă categoric bolşevismul! Nu se poate doar ca ei să nu ştie că întreaga istorie a bolşevismului dinainte şi de după Revoluţia din Octombrie <i>abundă</i> în cazuri de manevrare, de conciliere şi de compromisuri cu alte partide, inclusiv cu partidele burgheze!</p>', '<p><a id="p11"></a>Nu este oare cum nu se poate mai ridicol să duci război pentru răsturnarea burgheziei internaţionale, un război de o sută de ori mai greu, mai lung şi mai complicat decât cel mai înverşunat război obişnuit între state, şi să renunţi dinainte la orice manevrare, la orice folosire a contradicţiilor de interese (fie chiar şi vremelnice) dintre duşmani, la orice înţelegere şi compromis cu aliaţii posibili (fie ei chiar vremelnici, nestatornici, şovăitori, şi chiar dacă nu ni s-ar alătura decât în anumite condiţii)? Nu este oare ca şi cum pornind la o ascensiune grea pe un munte care până acum n-a mai fost explorat şi era socotit inaccesibil am refuza de la bun început posibilitatea de a merge uneori în zigzag, de a ne întoarce uneori din drum, de a părăsi direcţia o dată aleasă pentru a încerca diferite alte direcţii? Şi oameni atât de puţin conştienţi şi atât de lipsiţi de experienţă (şi încă ar fi bine dacă acest lucru s-ar explica prin tinereţea lor: aşa e lăsat de la dumnezeu ca un anumit timp tinerii să spună asemenea prostii) au putut fi susţinuţi — indiferent dacă direct sau indirect, pe faţă sau pe ascuns, în totul sau în parte — de către unii membri ai Partidului Comunist Olandez!!</p>', '<p><a id="p12"></a>După prima revoluţie socialistă a proletariatului, după răsturnarea burgheziei într-o singură ţară, proletariatul acestei ţări rămâne <i>mult timp mai slab</i> decât burghezia, în primul rând pur şi simplu din cauza vastelor legături internaţionale ale acesteia, iar apoi din cauza refacerii  spontane şi continue, a reînvierii capitalismului şi burgheziei de către micii producători de mărfuri din ţara care a răsturnat burghezia. Un adversar mai puternic poate fi învins numai printr-o încordare maximă a forţelor şi numai cu condiţia <i>obligatorie</i> de a folosi cu maximum de atenţie, de grijă, de prudenţă şi de pricepere orice „fisură“, fie cât de mică, produsă în lagărul duşmanilor, orice opoziţie de interese între burgheziile diferitelor ţări, între diferitele grupuri sau categorii ale burgheziei din cadrul diferitelor ţări, precum şi orice posibilitate, oricât de mică, de a găsi un aliat de masă, fie chiar vremelnic, şovăielnic, nestatornic, nesigur, fie chiar numai în anumite condiţii. Cine n-a înţeles acest lucru n-a înţeles nici o iotă din marxism, din socialismul ştiinţific contemporan <i>în general</i>. Cine n-a dovedit <i>în mod practic</i>, într-un răstimp destul de lung şi în situaţii politice destul de variate capacitatea sa de a aplica în fapt acest adevăr, acela n-a învăţat încă să ajute clasa revoluţionară în lupta pe care o duce pentru eliberarea întregii omeniri muncitoare de sub jugul exploatatorilor. Şi cele spuse mai sus se referă deopotrivă la perioada <i><span class="spt">de dinainte</span></i> ca şi la cea <i><span class="spt">de după</span></i> cucerirea puterii politice de către proletariat.</p>', '<p><a id="p13"></a>Teoria noastră nu este o dogmă, ci o <i>călăuză în acţiune</i>, spuneau Marx şi Engels, şi cea mai mare greşeală, cea mai mare crimă a unor marxişti „brevetaţi“ cum sunt Karl Kautsky, Otto Bauer şi alţii este că n-au înţeles acest lucru, n-au ştiut să-l aplice în momentele cele mai importante ale revoluţiei proletariatului. „Activitatea politică nu este trotuarul de pe Nevski prospekt“ (trotuarul curat, larg şi neted al străzii principale, în linie perfect dreaptă, din Petersburg), spunea N. G. Cernîşevski, mare socialist rus din perioada premarxistă. Încă de pe vremea lui Cernîşevski, revoluţionarii ruşi au plătit cu nenumărate jertfe faptul că au ignorat sau au dat uitării acest adevăr. Trebuie să reuşim cu orice preţ ca comuniştii de stânga şi revoluţionarii devotaţi clasei muncitoare din Europa occidentală şi din America să nu plătească <i>atât de scump</i> cum au plătit înapoiaţii ruşi însuşirea acestui adevăr.</p>', '<p><a id="p14"></a>Până la căderea ţarismului, social-democraţii revoluţionari ruşi în repetate rânduri s-au folosit de serviciile liberalilor burghezi, adică au încheiat cu ei o mulţime de compromisuri de ordin practic, iar în 1901—1902, încă înainte de apariţia bolşevismului, vechea redacţie a „Iskrei“ (din această redacţie făceau parte: Plehanov, Akselrod, Zasulici, Martov, Potresov şi eu) a încheiat (ce e drept, pentru scurt timp) o alianţă politică formală cu Struve, conducătorul politic al liberalismului burghez, ştiind, totodată, să ducă fără încetare lupta ideologică şi politică cea mai necruţătoare împotriva liberalismului burghez şi împotriva tuturor manifestărilor — oricât de slabe ar fi ele — ale influenţei acestuia în rândurile mişcării muncitoreşti. Bolşevicii întotdeauna au continuat să ducă această politică. Începând din 1905, ei au susţinut sistematic alianţa clasei muncitoare cu ţărănimea împotriva burgheziei liberale şi a ţarismului, fără ca, în acelaşi timp, să refuze vreodată să sprijine burghezia împotriva ţarismului (de pildă, în etapa a doua a alegerilor sau la balotaje) si fără a înceta să ducă cea mai neîmpăcată luptă ideologică şi politică împotriva partidului burghez-revoluţionar al ţărănimii — partidul „socialiştilor-revoluţionari“, demascându-i ca fiind democraţi mic-burghezi care pe nedrept se consideră socialişti. În 1907, bolşevicii au încheiat pentru scurtă vreme un bloc politic formal cu „socialiştii-revoluţionari“ în vederea alegerilor pentru Dumă. Între anii 1903 şi 1912 am făcut parte în mod formal, în răstimpuri de câţiva ani, din acelaşi partid social-democrat cu menşevicii, fără a înceta <i>vreodată</i> să-i combatem pe tărâm politic şi ideologic ca pe nişte promotori ai influenţei burgheze în rândurile proletariatului şi ca oportunişti, în timpul războiului am încheiat un fel de compromis cu „kautskiştii“, cu menşevicii de stânga (Martov) şi cu o parte a „socialiştilor-revoluţionari“ (Cernov, Natanson), împreună cu care am participat la conferinţele de la Zimmerwald şi Kiental şi am scos manifeste comune, dar n-am încetat şi n-am slăbit niciodată lupta ideologică-politică împotriva „kautskiştilor“, împotriva lui Martov şi Cernov (Natanson, care a murit în 1919, devenise un narodnic-„comunist revoluţionar“ foarte apropiat nouă, aproape solidar cu noi). Chiar în momentul Revoluţiei din Octombrie am încheiat un bloc politic, nu formal, dar foarte important (şi foarte reuşit), cu ţărănimea mic-burgheză, acceptând <i>în întregime</i>, fără nici o modificare, programul agrar al <i>socialiştilor-revoluţionari</i>, cu alte cuvinte am încheiat un compromis neîndoielnic pentru a dovedi ţăranilor că nu vrem să le impunem nimic, ci vrem să ne înţelegem cu ei. În acelaşi timp am propus (şi după scurt timp am realizat) un bloc politic formal, în care se prevedea participarea la guvern a „socialiştilor-revoluţionari de stânga“; aceştia după încheierea păcii de la Brest au rupt acest bloc şi apoi, în iulie 1918, au mers până la a porni o răscoală armată, iar mai târziu lupta armată împotriva noastră.</p>', '<p><a id="p15"></a>De aceea este limpede că atacurile comuniştilor „de stânga“ germani împotriva Comitetului Central al Partidului Comunist din Germania pe motivul că acesta admite ideea unui bloc cu „independenţii“ („Partidul social-democrat independent din Germania“, kautskiştii) ni se par complet lipsite de seriozitate şi o dovadă evidentă că cei „de stânga“ <i>nu au dreptate</i>. Şi la noi, în Rusia, au existat menşevici de dreapta (care au intrat în guvernul Kerenski), corespunzând Scheidemannilor germani, şi menşevici de stânga (Martov), care erau în opoziţie faţă de menşevicii de dreapta, corespunzând kautskiştilor germani. În 1917 se putea vedea limpede că masele muncitoreşti trec treptat de la menşevici la bolşevici: la primul Congres al Sovietelor din Rusia, în iunie 1917, noi am avut numai 13%. Majoritatea o aveau menşevicii şi socialiştii-revoluţionari. La al II-lea Congres al Sovietelor (25 octombrie 1917 st. v.) am avut 51% din voturi. De ce în Germania <i>aceeaşi</i> tendinţă, absolut <i>identică</i>, a muncitorilor de a trece de la dreapta la stânga nu a dus dintr-o dată la întărirea comuniştilor, ci mai întâi la întărirea partidului intermediar al „independenţilor“, deşi acest partid nu a avut niciodată vreo idee politică proprie sau o politică de sine stătătoare şi nu a făcut decât să oscileze între Scheidemanni şi comunişti?</p>', '<p><a id="p16"></a>Una dintre cauze a fost, evident, tactica <i>greşită</i> a comuniştilor germani, care trebuie să-şi recunoască cinstit şi fără teamă greşeala şi să înveţe s-o îndrepte. Greşeala a constat în respingerea participării la parlamentul reacţionar burghez şi la sindicatele reacţionare; greşeala a constat în numeroasele manifestări de „stângism“, boala a copilăriei, care acum a ieşit la suprafaţă, şi tocmai de aceea va fi vindecată mai bine, mai repede şi cu mai mult folos pentru organism.</p>', '<p><a id="p17"></a>„Partidul social-democrat independent“ din Germania este vădit lipsit de omogenitate lăuntrică: pe lângă vechii conducători oportunişti (Kautsky, Hilferding şi în marc măsură, după cât se vede, Crispien, Ledebour şi alţii), care au dovedit că nu sunt capabili să înţeleagă importanţa Puterii sovietice şi a dictaturii proletariatului, că nu sunt capabili să conducă lupta revoluţionară a proletariatului, în acest partid s-a format o aripă de stânga, proletară, care creşte într-un ritm extrem de rapid. Sute de mii dintre membrii acestui partid (care numără, pare-se, aproape <sup>3</sup>/<sub>4</sub> de milion de membri) sunt proletari care-l părăsesc pe Scheidemann şi se îndreaptă cu paşi repezi spre comunism. Chiar şi la Congresul independenţilor de la Leipzig (1919), această aripă proletară a propus afilierea imediată şi necondiţionată la Internaţionala a III-a. A te teme de un „compromis“ cu această aripă a partidului este de-a dreptul ridicol. Dimpotrivă, comuniştii <i>au datoria</i> de a căuta <i>şi a găsi</i> o formă potrivită de compromis cu ei, un compromis care, pe de o parte, să înlesnească şi să grăbească contopirea completă — care este necesară — cu această aripă, iar pe de altă parte să nu stânjenească câtuşi de puţin pe comunişti în lupta lor ideologică-politică împotriva aripii drepte, oportuniste, a „independenţilor“. Nu va fi, probabil, uşor sa se elaboreze o formă potrivită de compromis, dar numai un şarlatan ar putea promite muncitorilor germani şi comuniştilor germani un drum „uşor“ spre victorie.</p>', '<p><a id="p18"></a>Capitalismul n-ar fi capitalism dacă proletariatul „pur“ n-ar fi înconjurat de o masă extrem de pestriţă de tipuri tranzitorii, de la proletar la semiproletar (acela care nu-şi procură decât jumătate din mijloacele de existenţă prin vânzarea forţei de muncă), de la semiproletar la micul ţăran (şi la micul meseriaş, la micul meşteşugar, la micul patron în general), de la micul ţăran la mijlocaş etc.; dacă proletariatul însuşi n-ar fi împărţit în pături mai mult sau mai puţin dezvoltate — după regiune, după profesiune şi, câteodată, după religie etc. Iar din toate acestea rezultă ca o necesitate — şi ca o necesitate absolută — că pentru avangarda proletariatului, pentru partea sa conştientă, pentru partidul comunist, este absolut necesar să recurgă la manevrare, la conciliere şi compromisuri cu diferite grupuri de proletari, cu diferite partide ale muncitorilor şi ale micilor patroni. Totul este <i>să ştii</i> să aplici această tactică în aşa fel încât să nu coboare, ci <i>să ridice</i> nivelul <i>general</i> al conştiinţei, al spiritului revoluţionar, al capacităţii de luptă şi de victorie a proletariatului. Printre altele, trebuie să relevăm că victoria bolşevicilor asupra menşevicilor a necesitat, nu numai înainte, <i>ci şi după Revoluţia din Octombrie 1917</i>, aplicarea unei tactici de manevrare, de conciliere, de compromisuri etc., care, bineînţeles, să înlesnească şi să grăbească mersul înainte al bolşevicilor, care să-i consolideze şi să-i întărească în dauna menşevicilor. Democraţii mic-burghezi (inclusiv menşevicii) în mod inevitabil oscilează între burghezie şi proletariat, între democraţia burgheză şi regimul sovietic, între reformism şi revoluţionarism, între dragostea pentru muncitori şi teama inspirată de dictatura proletară etc. Tactica justă a comuniştilor trebuie să constea în folosirea acestor şovăieli, şi nicidecum în ignorarea lor; această folosire cere să se facă unele concesii elementelor care se orientează spre proletariat, în momentul şi în măsura în care se orientează spre proletariat, şi, în acelaşi timp, cere să se ducă lupta împotriva elementelor care se orientează spre burghezie. Rezultatul aplicării acestei tactici juste a fost că la noi menşevismul s-a descompus şi continuă să se descompună tot mai mult, îndărătnicii conducători oportunişti rămânând izolaţi, iar muncitorii cei mai buni, elementele cele mai bune ale democraţiei mic-burgheze trecând în tabăra noastră. Acesta este un proces de durată, şi „hotărârea“ pripită: „nici un fel de compromisuri, nici un fel de manevrări“ nu poate decât să dăuneze creşterii influenţei proletariatului revoluţionar şi sporirii forţelor acestuia.</p>', '<p><a id="p19"></a>În sfârşit, una dintre greşelile evidente ale „celor de stânga“ din Germania este insistenţa rigidă cu care cer să nu se recunoască pacea de la Versailles. Cu cât acest punct de vedere este formulat pe un ton „mai grav“ şi „mai important“, „mai hotărât“ şi mai peremptoriu, cum face K. Horner, de pildă, cu atât apare ca un lucru mai puţin inteligent. Nu e de ajuns să respingi absurdităţile flagrante ale „bolşevismului naţional“ (Laufenberg şi alţii), care a mers până acolo încât să preconizeze un bloc cu burghezia germană în vederea unui război împotriva Antantei, în condiţiile actuale ale revoluţiei proletare internaţionale. Trebuie să fie limpede că este fundamental greşită tactica ce nu prevede obligativitatea pentru Germania sovietică (dacă ar lua naştere curând o republică sovietică germană) de a recunoaşte pentru un timp oarecare pacea de la Versailles şi de a i se supune. De aici rezultă că „independenţii“ au avut dreptate cerând, atunci când Scheidemannii se aflau la guvern, când în Ungaria Puterea sovietică nu era încă răsturnată, când încă nu era exclusă posibilitatea ajutorului pe care o revoluţie sovietică la Viena l-ar fi constituit pentru sprijinirea Ungariei Sovietice, — cerând, <i>în condiţiile de atunci</i>, semnarea păcii de la Versailles. „Independenţii“ manevrau atunci foarte prost, deoarece îşi asumau într-o măsură mai mare sau mai mică răspunderea pentru Scheidemannii trădători şi alunecau mai mult sau mai puţin de la punctul de vedere al luptei de clasă necruţătoare (şi dusă cu mult sânge rece) împotriva Scheidemannilor spre un punct de vedere situat „în afara claselor“ sau „deasupra claselor“.</p>', '<p><a id="p20"></a>Astăzi însă, situaţia este, în mod vădit, de aşa natură, încât comuniştii din Germania nu trebuie să-şi lege mâinile promiţând respingerea obligatorie şi neapărată a păcii de la Versailles în cazul când comunismul va învinge. Ar fi o prostie. Trebuie să se spună: Scheidemannii şi kautskiştii au comis o serie de trădări care au îngreuiat (în parte de-a dreptul au zădărnicit) alianţa cu Rusia Sovietică, cu Ungaria Sovietică. Noi, comuniştii, <i>vom înlesni</i> şi <i>vom pregăti</i> prin toate mijloacele această alianţă, fără ca aceasta să ne oblige câtuşi de puţin să respingem neapărat, şi încă imediat, pacea de la Versailles. Posibilitatea de a o respinge cu succes depinde nu numai de succesele mişcării sovietice în Germania, ci şi de succesele înregistrate de această mişcare pe scară internaţională. Scheidemannii şi kautskiştii au pus piedici în calea acestei mişcări, noi o ajutăm. Acesta este fondul chestiunii, în aceasta constă deosebirea radicală. Şi, dacă duşmanii noştri de clasă, exploatatorii, lacheii lor, Scheidemannii şi kautskiştii, au lăsat să le scape o serie întreagă de posibilităţi de a întări mişcarea sovietică atât în Germania, cât şi pe scară internaţională, de a întări revoluţia sovietică atât în Germania, cât şi pe scară internaţională, vina va cădea asupra lor. Revoluţia sovietică în Germania va întări mişcarea sovietică internaţională, care este cel mai puternic bastion (şi singurul bastion sigur, puternic şi invincibil din întreaga lume) împotriva păcii de la Versailles, împotriva imperialismului internaţional în general. A pune eliberarea — obligatorie, neapărată şi imediată — de tratatul de la Versailles pe primul plan, <i>înaintea problemei</i> eliberării de sub jugul imperialismului a celorlalte ţări asuprite de imperialism, înseamnă naţionalism mic-burghez (demn de cei de teapa lui Kautsky, Hilferding, Otto Bauer &amp; Co.), şi nu internaţionalism revoluţionar. Răsturnarea burgheziei în oricare dintre ţările mari ale Europei — inclusiv Germania — ar însemna un câştig atât de mare pentru revoluţia internaţională, încât în vederea acestei realizări se poate consimţi şi trebuie să se consimtă — dacă va fi nevoie — la o <i>existenţă mai îndelungată a păcii de la Versailles</i>. Dacă Rusia, singură fiind, a putut suporta câteva luni, cu folos pentru revoluţie, tratatul de la Brest, nu e nicidecum imposibil ca Germania Sovietică, aliată cu Rusia Sovietică, să suporte cu folos pentru revoluţie o existenţă mai îndelungată a păcii de la Versailles.</p>', '<p><a id="p21"></a>Imperialiştii din Franţa, din Anglia etc. îi provoacă pe comuniştii germani, întinzându-le o cursă: „spuneţi că nu veţi semna pacea de la Versailles“. Iar comuniştii de stânga, ca nişte copii, cad în cursa ce le-a fost întinsă, în loc să manevreze cu abilitate împotriva unui duşman perfid şi, <i>în momentul de faţă</i>, mai puternic, în loc să-i spună: „acum vom semna pacea de la Versailles". A ne lega dinainte mâinile, a spune deschis duşmanului, care în prezent e mai bine înarmat decât noi, dacă vom porni la luptă împotriva lui şi în ce moment o vom face este o prostie, şi nu revoluţionarism. A primi lupta într-un moment în care acest lucru este vădit avantajos pentru duşman, şi nu pentru noi, este o crimă; şi oamenii politici ai clasei revoluţionare care nu vor şti să facă uz de „manevrare, de conciliere şi de compromisuri“ pentru a se sustrage de la o luptă vădit dezavantajoasă nu sunt buni de nimic.</p>'],
'idChr': '5.04.08text',
'title': 'VIII. Nici un fel de compromis?',
'info': '„Stângismul“ — boala copilăriei comunismului (1920)',
},
{'year': '1920',
'image': 'lenin3',
'content': ['<h6 style="text-align: center;"><a id="p0"></a>IX.<br/>Comunismul „de stânga“ în Anglia</h6>', '<p><a id="p1"></a>În Anglia nu există încă un partid comunist, dar în rândurile muncitorimii există o mişcare comunistă tânără, largă, puternică, care creşte într-un ritm rapid şi care ne dă dreptul să nutrim cele mai îndrăzneţe speranţe; există mai multe partide şi organizaţii politice („Partidul socialist britanic“, „Partidul muncitoresc socialist“, „Asociaţia socialistă din Wales-ul de sud“, „Federaţia socialistă muncitorească“) care doresc să creeze un partid comunist şi care şi duc între ele tratative în acest scop. În ziarul „Worker’s Dreadnought“ (vol. VI, nr. 48 din 21 februarie 1920), organ săptămânal al ultimei dintre organizaţiile menţionate, al cărei redactor este Sylvia Pankhurst, a apărut un articol al acesteia intitulat: „Spre un partid comunist“. Articolul expune mersul tratativelor care se duc între cele patru organizaţii menţionate în vederea formării unui partid comunist unic pe baza afilierii la Internaţionala a IlI-a, recunoaşterii sistemului sovietic în locul parlamentarismului şi recunoaşterii dictaturii proletariatului. După cum reiese, una dintre principalele piedici în calea creării imediate a unui partid comunist unic este divergenţa în problema participării la parlament şi a afilierii noului partid comunist la vechiul „Partid laburist“, partid profesionalist, alcătuit în cea mai mare parte din trade-unionuri, oportunist şi social-şovinist. „Federaţia socialistă muncitorească“, precum şi „Partidul muncitoresc socialist“ <a href="javascript:void(0);" id="n252">[252]</a> se pronunţă împotriva participării la alegerile parlamentare şi la parlament, împotriva afilierii la „Partidul laburist“, fiind în această privinţă în divergenţă cu toţi membrii sau cu majoritatea membrilor Partidului socialist britanic, pe care îl consideră „aripa dreaptă a partidelor comuniste“ din Anglia (articolul menţionat al Sylviei Pankhurst, p. 5).</p>', '<p><a id="p2"></a>Aşadar, împărţirea fundamentală este aceeaşi ca şi în Germania, — deşi există deosebiri foarte importante în ceea ce priveşte forma în care se manifestă divergenţele (forma luată de aceste divergenţe în Germania este mai apropiată de cea „rusă“ decât forma luată în Anglia) şi în ceea ce priveşte o serie întreagă de alte împrejurări. Dar să analizăm argumentele celor „de stânga“.</p>', '<p><a id="p3"></a>În problema participării la parlament, tov. Sylvia Pankhurst se referă la un articol publicat în acelaşi număr de către tov. W. Gallacher, care scrie în numele „Consiliului muncitoresc din Scoţia“ de la Glasgow:</p>', '<blockquote><a id="p4"></a>„Acest consiliu — scrie el — este categoric antiparlamentar şi de partea sa se află aripa stângă a diferite organizaţii. Noi reprezentăm mişcarea revoluţionară din Scoţia, care tinde să creeze o organizaţie revoluţionară în industrie (în diferitele ramuri ale industriei) şi un partid comunist bazat pe comitete sociale în întreaga ţară. Multă vreme ne-am certat cu parlamentarii oficiali. Noi n-am socotit că e necesar să le declarăm război făţiş, iar ei <i>se tem</i> să ne atace.</blockquote>', '<blockquote><a id="p5"></a>Dar această stare de lucruri nu poate dura mult timp. Suntem biruitori pe toată linia.</blockquote>', '<blockquote><a id="p6"></a>Membrilor de rând ai Partidului laburist independent din Scoţia le repugnă din ce în ce mai mult ideea de parlament şi aproape toate grupurile locale sunt pentru Soviete (este folosit cuvântul rus în transcripţie engleză) sau pentru consilii muncitoreşti. Bineînţeles că acest fapt are o foarte mare importanţă pentru acei domni care consideră politica ca un mijloc de a-şi câştiga existenţa (ca o profesiune), şi ei recurg la absolut toate mijloacele pentru a-i convinge pe membrii partidelor lor să se reîntoarcă în sânul parlamentarismului. Tovarăşii revoluţionari <i>nu trebuie</i> (subliniat pretutindeni de autor) să sprijine această bandă. Lupta pe care o vom avea de dus în această direcţie va fi foarte grea. Una dintre trăsăturile ei cele mai urâte va fi trădarea săvârşită de cei pentru care interesele personale constituie un stimulent mai puternic decât interesul lor pentru revoluţie. A da cel mai mic sprijin parlamentarismului înseamnă pur şi simplu a da o mână de ajutor pentru ca diverşii Noske şi Scheidemanni britanici să pună mâna pe putere. Henderson, Clynes &amp; Co. sunt nişte reacţionari incorigibili. Partidul laburist independent oficial cade tot mai mult sub stăpânirea liberalilor burghezi, care şi-au găsit un refugiu moral în tabăra domnilor MacDonald, Snowden &amp; Co. Partidul laburist independent oficial este vrăjmaşul neîmpăcat al Internaţionalei a III-a, dar masa este de partea acesteia. A sprijini pe parlamentarii oportunişti, indiferent prin ce mijloace, înseamnă pur şi simplu a face jocul sus-menţionaţilor domni. Aici Partidul socialist britanic nu are nici o importanţă... Aici este nevoie de o organizaţie profesională (industrială) revoluţionară sănătoasă şi de un partid comunist care să se conducă în acţiunile lor după principii ştiinţifice, clare şi bine definite. Dacă tovarăşii noştri ne pot ajuta la crearea acestei organizaţii şi a acestui partid, vom primi bucuroşi ajutorul lor; dacă nu pot, atunci — pentru dumnezeu — să nu se mai amestece, dacă nu vor să trădeze revoluţia, prin sprijinul acordat reacţionarilor care depun atâta zel pentru a obţine titlul «onorabil» (? — semnul de întrebare este al autorului) de parlamentar şi care ard de dorinţa de a demonstra că ei <i>pot să guverneze</i> tot atât de bine ca şi înşişi «stăpânii» lor, politicienii de clasă“.</blockquote>', '<p><a id="p7"></a>După părerea mea, această scrisoare către redacţie exprimă admirabil starea de spirit şi punctul de vedere al tinerilor comunişti sau al muncitorilor care activează în mase şi care abia-abia încep să se apropie de comunism. Această stare de spirit este extrem de îmbucurătoare şi de preţioasă; trebuie să ştim s-o apreciem şi s-o sprijinim, căci fără ea victoria revoluţiei proletariatului în Anglia — ca şi în orice altă ţară — este lipsită de orice perspectivă. Pe cei care ştiu să exprime această stare de spirit a maselor, care ştiu să trezească în mase o asemenea stare de spirit (aflată adesea într-o formă dormitândă, neconştientă, latentă) trebuie să-i ocrotim şi să le acordăm cu grijă tot ajutorul. Totodată însă trebuie să le spunem răspicat, deschis că <i>numai</i> această stare de spirit nu este suficientă pentru a conduce masele în marea luptă revoluţionară şi că cutare sau cutare greşeli pe care sunt gata să le comită sau pe care le comit oameni foarte devotaţi cauzei revoluţiei sunt greşeli care pot să dăuneze acestei cauze. Scrisoarea către redacţie a tovarăşului Gallacher conţine, fără îndoială, germenii <i>tuturor</i> greşelilor pe care le comit comuniştii „de stânga“ din Germania şi pe care în 1908 şi 1918 le-au comis bolşevicii „de stânga“ din Rusia.</p>', '<p><a id="p8"></a>Autorul scrisorii este pătruns de cea mai nobilă ură proletară împotriva „oamenilor politici de clasă“ burghezi (ură firească, de altfel, şi uşor de înţeles nu numai pentru proletari, ci şi pentru toţi oamenii muncii, pentru toţi „oamenii mărunţi“, ca să folosim o expresie germană). Această ură a unui reprezentant al maselor asuprite şi exploatate este într-adevăr „începutul oricărei înţelepciuni“, baza oricărei mişcări socialiste şi comuniste şi a succeselor ei. Dar, după cum se vede, autorul nu ţine seama de faptul că politica este o ştiinţă şi o artă care nu cad din cer, care se dobândesc cu trudă, şi că, dacă vrea să învingă burghezia, proletariatul trebuie să-şi formeze „oameni politici de clasă“ <i>proprii</i>, proletari, şi asemenea oameni politici care să nu fie inferiori celor burghezi.</p>', '<p><a id="p9"></a>Autorul scrisorii a înţeles foarte bine că nu parlamentul, ci numai sovietele muncitoreşti pot servi drept instrument pentru atingerea ţelurilor proletariatului. Şi, desigur, cine n-a înţeles acest lucru până acum este cel mai înrăit reacţionar, chiar de-ar fi omul cel mai învăţat, omul politic cu cea mai mare experienţă, socialistul cel mai sincer, marxistul cel mai erudit, cetăţeanul şi tatăl de familie cel mai cinstit. Dar autorul scrisorii nu pune întrebarea şi nici nu se gândeşte că e necesar să pună întrebarea: Sovietele pot fi duse la victoria asupra parlamentului fără a introduce oameni politici „sovietici“ <i>înăuntrul</i> parlamentului? fără a descompune parlamentarismul <i>dinăuntru?</i> fără a pregăti dinăuntrul parlamentului succesul Sovietelor în sarcina lor de a desfiinţa parlamentul? Or, autorul scrisorii emite ideea absolut justă că Partidul Comunist din Anglia trebuie să se conducă în acţiunile lui după principii <i>ştiinţifice</i>. Ştiinţa cere, în primul rând, să se ţină seama de experienţa altor ţări, mai ales dacă aceste alte ţări, tot capitaliste, trec sau au trecut de curând printr-o experienţă foarte asemănătoare; în al doilea rând, ea cere să se ţină seama de <i>toate</i> forţele, grupurile, partidele, clasele, masele care activează în cadrul ţării respective, şi nicidecum să se determine politica numai pe baza dorinţelor şi concepţiilor, pe baza gradului de conştiinţă şi a hotărârii de luptă ale unui singur grup sau partid.</p>', '<p><a id="p10"></a>Că alde Henderson, Clynes, MacDonald şi Snowden sunt reacţionari incorigibili, asta e adevărat. Tot atât de adevărat este că ei vor să pună mâna pe putere (preferând, de altfel, o coaliţie cu burghezia), că vor „să guverneze“ după străvechile reguli burgheze şi că, atunci când vor fi la putere, se vor comporta în mod inevitabil întocmai ca şi Scheidcmann şi Noske. Toate acestea sunt adevărate. Dar de aici nu rezultă nicidecum că sprijinirea lor înseamnă trădarea revoluţiei, ci rezultă că, în interesul revoluţiei, revoluţionarii clasei muncitoare trebuie să acorde acestor domni un oarecare sprijin parlamentar. Pentru a explica această idee mă voi folosi de două documente politice engleze contemporane: 1) discursul primului ministru Lloyd George din 18 martie 1920 (după „The Manchester Guardian“ din 19 martie 1920) şi 2) raţionamentele expuse de comunista „de stânga“ tov. Sylvia Pankhurst în articolul menţionat mai sus.</p>', '<p><a id="p11"></a>În discursul său, Lloyd George polemizează cu Asquith (care a fost în mod special invitat la întrunire, dar a refuzat să vină) şi cu liberalii care nu vor o coaliţie cu conservatorii, ci o apropiere de Partidul laburist. (După cum am văzut, şi în scrisoarea către redacţie a tovarăşului Gallacher se vorbeşte de trecerea unor liberali în Partidul laburist independent.) Lloyd George caută să demonstreze că este necesară o coaliţie — şi o coaliţie <i>strânsă</i> — a liberalilor cu conservatorii, căci altminteri s-ar putea să învingă Partidul laburist, pe care Lloyd George „preferă să-l numească“ socialist şi care tinde spre „proprietatea colectivă“ asupra mijloacelor de producţie. „În Franţa, aceasta se numea comunism — a explicat într-o formă populară conducătorul burgheziei engleze ascultătorilor săi, membri ai partidului liberal parlamentar, care până acum n-au ştiut, probabil, acest lucru —, în Germania aceasta se numea socialism, în Rusia se numeşte bolşevism“. Din punct de vedere principial, pentru liberali acest lucru este inacceptabil, a explicat Lloyd George, deoarece din punct de vedere principial liberalii sunt pentru proprietatea privată. „Civilizaţia este în pericol“, a declarat oratorul, şi de aceea liberalii şi conservatorii trebuie să se unească...</p>', '<blockquote><a id="p12"></a>„...Sunt de acord — spunea Lloyd George — că, dacă veţi merge în districtele agricole, veţi găsi acolo vechile împărţiri de partid, care s-au păstrat aşa cum au fost. Acolo pericolul este departe. Acolo nu există pericol. Dar, atunci când mişcarea va cuprinde districtele agricole, şi acolo pericolul va fi tot atât de mare cum este astăzi în unele districte industriale. Patru cincimi din ţara noastră se ocupă cu industria şi cu comerţul; cel mult o cincime se ocupă cu agricultura. Aceasta este una dintre împrejurările pe care le am în permanenţă în vedere atunci când reflectez asupra pericolelor pe care ni le rezervă viitorul. În Franţa, populaţia este agricolă, şi acolo vedem o bază solidă pentru concepţii bine definite, care nu se schimbă prea repede şi care nu poate fi uşor tulburată de o mişcare revoluţionară. În ţara noastră, lucrurile stau altfel. Ţara noastră poate fi răsturnată mai uşor decât oricare altă ţară din lume şi dacă va începe să se clatine, crahul, ca urmare a cauzelor arătate, va fi la noi mai puternic decât in alte ţări“.</blockquote>', '<p><a id="p13"></a>De aici cititorul îşi poate da seama ca Lloyd George nu este numai un om foarte inteligent, dar şi unul care a învăţat multe de la marxişti. N-ar fi rău să învăţăm şi noi unele lucruri de la Lloyd George.</p>', '<p><a id="p14"></a>E interesant să relevăm şi următorul episod din discuţia care a avut loc după discursul rostit de Lloyd George:</p>', '<blockquote><a id="p15"></a>„D-l <span class="spt">Wallace</span>: Aş vrea să întreb ce crede primul ministru despre rezultatele politicii duse de el în districtele industriale faţă de muncitorii industriali, printre care se numără în prezent mulţi liberali şi de la care primim un sprijin atât dc important. Nu este oare posibil ca rezultatul acestei politici să fie o creştere uriaşă a forţelor Partidului laburist datorită muncitorilor care astăzi sunt sprijinitorii noştri sinceri?</blockquote>', '<blockquote><a id="p16"></a><span class="spt">Primul ministru</span>: Eu sunt cu totul de altă părere. Fără îndoială, faptul că liberalii luptă între ei face ca, din desperare, un număr foarte însemnat de liberali să se îndrepte spre Partidul laburist, unde există deja un număr mare de liberali foarte capabili care acum se îndeletnicesc cu discreditarea guvernului. Rezultatul este, fără îndoială, că opinia publică devine mult mai favorabilă Partidului laburist. Opinia publică nu înclină spre liberalii care sunt în afara Partidului laburist, ci spre Partidul laburist; acest lucru reiese din alegerile parţiale“.</blockquote>', '<p><a id="p17"></a>În treacăt fie spus, acest raţionament arată îndeosebi că şi cei mai inteligenţi oameni ai burgheziei s-au încurcat şi nu pot să nu comită prostii ireparabile. Tocmai aceasta va duce burghezia la pieire. Pe când oamenii noştri, chiar dacă fac prostii (e drept, cu condiţia ca aceste prostii să nu fie prea mari şi să fie îndreptate la timp), totuşi, în cele din urmă, vor ieşi învingători.</p>', '<p><a id="p18"></a>Al doilea document politic îl constituie raţionamentele comunistei „de stânga“ tov. Sylvia Pankhurst:</p>', '<blockquote><a id="p19"></a>„...Tov. Inkpin (secretarul Partidului socialist britanic) numeşte Partidul laburist «principala organizaţie a mişcării clasei muncitoare». La conferinţa Internaţionalei a III-a, un alt tovarăş din Partidul socialist britanic a exprimat şi mai sugestiv punctul de vedere al Partidului socialist britanic. El a spus: «Noi considerăm Partidul laburist ca fiind clasa muncitoare organizată».</blockquote>', '<blockquote><a id="p20"></a>Noi nu împărtăşim această părere despre Partidul laburist. Partidul laburist este foarte mare din punct de vedere numeric, deşi membrii săi sunt în bună parte inactivi şi apatici; ei sunt muncitori şi muncitoare care au intrat în trade-unionuri pentru că tovarăşii lor de atelier sunt trade-unionişti şi pentru că vor să primească ajutoare.</blockquote>', '<blockquote><a id="p21"></a>Dar recunoaştem că marele număr al membrilor Partidului laburist se datoreşte şi faptului că cl este produsul acelei şcoli de gândire ale cărei limite nu au fost încă depăşite de majoritatea clasei muncitoare britanice, deşi în mintea poporului se pregătesc mari schimbări, care în curând vor duce la schimbarea acestei situaţii...“</blockquote>', '<blockquote><a id="p22"></a>„...Ca şi organizaţiile social-politice din alte ţări, Partidul laburist britanic, în virtutea dezvoltării fireşti a societăţii, va ajunge în mod inevitabil la putere. Sarcina comuniştilor este de a făuri forţele care-i vor răsturna pe social-patrioţi, şi nu trebuie nici să tărăgănăm această acţiune în ţara noastră, nici să şovăim.</blockquote>', '<blockquote><a id="p23"></a>Nu trebuie să ne irosim energia sporind forţa Partidului laburist; ascensiunea lui spre putere este inevitabilă. Trebuie să ne concentrăm forţele în direcţia creării unei mişcări comuniste care să-l învingă. Partidul laburist va forma în curând guvernul; opoziţia revoluţionară trebuie să fie gata să pornească atacul împotriva lui...“</blockquote>', '<p><a id="p24"></a>Aşadar, burghezia liberală renunţă la sistemul celor „două partide“ (de exploatatori) — sistem consacrat din punct de vedere istoric printr-o experienţă seculară şi extrem de avantajos pentru exploatatori —, considerând necesară unirea forţelor lor în vederea luptei împotriva Partidului laburist. O parte dintre liberali, asemenea şobolanilor de pe o corabie care se scufundă, se refugiază în Partidul laburist. Comuniştii de stânga consideră inevitabilă trecerea puterii în mâinile Partidului laburist şi recunosc că în prezent majoritatea muncitorilor este de partea lui. De aici ei trag o concluzie ciudată, pe care tov. Sylvia Pankhurst o formulează astfel:</p>', '<blockquote><a id="p25"></a>„Partidul comunist nu trebuie să încheie compromisuri... El trebuie să păstreze pură doctrina sa şi să-şi menţină nepătată independenţa faţă de reformism; misiunea lui este să meargă înainte, fără a se opri şi fără a se abate din cale, să meargă pe un drum drept spre revoluţia comunistă“.</blockquote>', '<p><a id="p26"></a>Dimpotrivă, din faptul că majoritatea muncitorilor din Anglia îi mai urmează pe Kerenskii sau pe Scheidemannii englezi, că ei n-au încercat încă experienţa guvernării de către aceşti oameni, experienţă de care au avut nevoie muncitorii din Rusia şi din Germania pentru a trece în masă la comunism, rezultă în mod neîndoios că comuniştii englezi <i>trebuie</i> să participe la activitatea parlamentară, că <i>dinăuntrul</i> parlamentului ei trebuie să ajute masa muncitorească să vadă rezultatele practice ale unui guvern al lui Henderson şi Snowden, că ei trebuie să-i ajute pe Hendersoni şi Snowdeni să învingă coaliţia lui Lloyd George şi Churchill. A proceda altfel înseamnă a pune piedici cauzei revoluţiei, căci, fără o schimbare în concepţiile majorităţii clasei muncitoare, revoluţia nu este cu putinţă. Iar această schimbare se produce datorită experienţei politice a maselor, niciodată nu se produce numai ca urmare a propagandei. „Să mergem înainte, fără compromisuri, fără a ne abate din cale“, — dacă acest lucru îl spune minoritatea, vădit neputincioasă, a muncitorilor, care ştie (sau în orice caz trebuie să ştie) că, în cazul victoriei lui Henderson şi Snowden asupra lui Lloyd George şi Churchill, majoritatea va fi repede deziluzionată de conducătorii ei şi va începe să sprijine comunismul (sau în orice caz va lua o atitudine de neutralitate şi, în majoritatea cazurilor, de neutralitate binevoitoare faţă de comunişti), această lozincă e categoric greşită. E ca şi cum 10.000 de soldaţi s-ar arunca în luptă împotriva a 50.000 de soldaţi inamici, când ar trebui „să se oprească“, „să se abată din cale“, să încheie chiar „un compromis“, pentru ca astfel să obţină un răgaz până la sosirea celor 100.000 de soldaţi care urmează să vină ca întăriri şi care nu pot intra imediat în acţiune. Aceasta este o naivitate intelectualistă, şi nu o tactică serioasă a clasei revoluţionare.</p>', '<p><a id="p27"></a>Legea fundamentală a revoluţiei, confirmată de toate revoluţiile, şi îndeosebi de cele trei revoluţii ruse din secolul al XX-lea, constă în următoarele: pentru revoluţie nu este suficient ca masele exploatate şi asuprite să devină conştiente că nu mai pot trăi aşa cum au trăit şi să ceară schimbări; pentru revoluţie este necesar ca exploatatorii să nu mai poată trăi şi guverna aşa cum au trăit şi au guvernat. Numai atunci când <i>„cei de jos“ nu vor</i> să mai fie aşa cum a fost înainte, iar „vârfurile“ <i>nu pot să mai guverneze ca înainte</i>, numai atunci revoluţia poate învinge. Acest adevăr se exprimă şi prin cuvintele: revoluţia este imposibilă fără o criză generală (care să atingă şi pe exploataţi şi pe exploatatori). Deci, pentru revoluţie trebuie, în primul rând, să obţinem ca majoritatea muncitorilor (sau în orice caz majoritatea muncitorilor conştienţi, care gândesc şi sunt activi din punct de vedere politic) să înţeleagă pe deplin necesitatea revoluţiei, să fie gata să-şi dea viaţa pentru ea; în al doilea rând, trebuie ca clasele stăpânitoare să treacă printr-o criza guvernamentală, care să antreneze la viaţa politică până şi masele cele mai înapoiate (caracteristica oricărei revoluţii adevărate este creşterea rapidă, înzecită sau chiar însutită a numărului elementelor apte pentru lupta politică din rândurile masei muncitoare şi asuprite, până atunci apatică), care să slăbească guvernul şi să dea posibilitate revoluţionarilor să-l răstoarne într-un timp scurt.</p>', '<p><a id="p28"></a>În Anglia, după cum se vede, printre altele, chiar din discursul lui Lloyd George, se coc în mod vădit ambele condiţii ale unei revoluţii proletare victorioase. Iar greşelile comuniştilor de stânga sunt foarte primejdioase acum tocmai pentru că la unii revoluţionari se observă o atitudine nu îndeajuns de gândită, îndeajuns de atentă, îndeajuns de conştientă, îndeajuns de chibzuită faţă de fiecare din aceste condiţii. Dacă suntem nu un grup revoluţionar, ci partidul clasei revoluţionare, dacă vrem să antrenăm după noi <i>masele</i> (or, fără aceasta riscăm să rămânem nişte simpli palavragii), trebuie, în primul rând, să-l ajutăm pe Henderson sau pe Snowden sa-i bată pe Lloyd George şi pe Churchill (mai exact: să-i silim pe primii să-i bată pe cei din urmă, căci primii <i>se tem de propria lor victorie!);</i> în al doilea rând, să ajutăm majoritatea clasei muncitoare să se convingă din proprie experienţă că noi avem dreptate, cu alte cuvinte că Hendersonii şi Snowdenii nu sunt buni de nimic, că sunt nişte mic-burghezi şi nişte trădători, că falimentul lor este inevitabil; în al treilea rând, să grăbim sosirea momentului când, <i>pe baza</i> faptului că majoritatea muncitorilor va fi deziluzionată de Hendersoni, va putea fi răsturnat dintr-o dată, cu serioase şanse de succes, guvernul Hendersonilor, care va da şi mai dezorientat din colţ în colţ, de vreme ce chiar şi foarte inteligentul şi solidul Lloyd George, care nu este un mic-burghez, ci un mare burghez, se vădeşte cu totul dezorientat şi contribuie tot mai mult la slăbirea lui însuşi (slăbind şi întreaga burghezie), ieri prin „fricţiunile“ sale cu Churchill, astăzi prin „fricţiunile“ sale cu Asquith.</p>', '<p><a id="p29"></a>Voi vorbi mai concret. Comuniştii englezi trebuie, după părerea mea, să unească cele patru partide şi grupuri ale lor (toate foarte slabe, iar unele chiar slabe de tot) într-un singur partid comunist pe baza principiilor Internaţionalei a III-a şi a participării <i>obligatorii</i> la parlament. Partidul comunist propune Hendersonilor şi Snowdenilor un „compromis“, un acord electoral: să mergem împreună împotriva coaliţiei lui Lloyd George cu conservatorii, să împărţim mandatele parlamentare proporţional cu numărul voturilor date de muncitori Partidului laburist şi comuniştilor (nu în alegeri, ci printr-un vot special) şi să ne păstrăm <i>deplina libertate</i> de agitaţie, propagandă şi activitate politică. Fără această ultimă condiţie, desigur, nu se poate consimţi la încheierea blocului, căci ar însemna o trădare: comuniştii englezi trebuie să susţină şi să impună deplina libertate de demascare a Hendersonilor şi Snowdenilor, în mod tot atit de absolut cum au susţinut-o <i>(timp de 15 ani</i>, 1903—1917) şi au impus-o bolşevicii ruşi în privinţa Hendersonilor şi Snowdenilor ruşi, adică a menşevicilor.</p>', '<p><a id="p30"></a>Dacă Hendersonii şi Snowdenii vor accepta un bloc în aceste condiţii, noi vom fi în câştig, deoarece pentru noi n-are nici o importanţă numărul locurilor în parlament, noi nu alergăm după asta; asupra acestui punct noi vom face concesii (pe când Hendersonii, şi în special noii lor prieteni — sau noii lor stăpâni —, liberalii care au trecut în Partidul laburist independent, aleargă în primul rând după asta). Vom fi în câştig pentru că vom duce agitaţia <i>noastră</i> în <i>mase</i> într-un moment când ele vor fi fost „aţâţate“ <i>chiar</i> de Lloyd George, şi vom ajuta nu numai Partidul laburist să formeze mai repede un guvern al său, ci vom ajuta şi masele să înţeleagă întreaga noastră propagandă comunistă, pe care, fără nici un fel de ciuntiri, fără nici un fel de reticenţe, o vom duce împotriva Hendersonilor.</p>', '<p><a id="p31"></a>Dacă Hendersonii şi Snowdenii vor refuza să încheie un bloc cu noi în aceste condiţii, vom fi şi mai mult în câştig. Căci am arăta de la bun început <i>maselor</i> (notaţi că chiar şi în rândurile Partidului laburist independent, pur menşevic, cu desăvârşire oportunist, <i>masa</i> este pentru Soviete) că Hendersonii pun prietenul <i>lor</i> cu capitaliştii mai presus de unirea tuturor muncitorilor. De la bun început am câştiga în faţa <i>masei</i>, care, mai ales după explicaţiile strălucite, extrem de juste, extrem de folositoare (pentru comunism) ale Iui Lloyd George, va simpatiza cu unirea tuturor muncitorilor împotriva coaliţiei lui Lloyd George cu conservatorii. Am câştiga de la bun început deoarece am demonstra maselor că Hendersonilor şi Snowdenilor le e teamă să-l învingă pe Lloyd George, le e teamă să ia singuri puterea, caută să obţină <i>pe ascuns</i> sprijinul lui Lloyd George, care întinde <i>făţiş</i> mâna conservatorilor împotriva Partidului laburist. Trebuie să relevăm că la noi, în Rusia, după revoluţia din 27 februarie 1917 (st. v.), tocmai unei împrejurări analoge şi-a datorat succesele propaganda bolşevicilor împotriva menşevicilor şi socialiştilor-revoluţionari (adică împotriva Hendersonilor şi Snowdenilor ruşi). Noi spunem menşevicilor şi socialiştilor-revoluţionari: luaţi întreaga putere fără burghezie, căci voi aveţi majoritatea în Soviete (la primul Congres al Sovietelor din Rusia, în iunie 1917, bolşevicii n-au avut decât 13% din voturi). Dar Hendersonii şi Snowdenii ruşi se temeau să ia puterea fără burghezie, şi, atunci când burghezia a început să tărăgăneze alegerile pentru Adunarea constituantă, deoarece ştia foarte bine că menşevicii şi socialiştii-revoluţionari vor avea aici majoritatea <a href="javascript:void(0);" id="n253">[253]</a> (aceste două partide formau un bloc strâns unit, reprezentând de fapt <i>aceeaşi</i> democraţie mic-burgheză), socialiştii-revoluţionari şi menşevicii n-au fost în stare să lupte energic şi până la capăt împotriva acestor tărăgăneli.</p>', '<p><a id="p32"></a>În cazul când Hendersonii şi Snowdenii ar refuza să facă bloc cu comuniştii, comuniştii ar avea de câştigat în privinţa cuceririi simpatiei maselor şi discreditării Hendersonilor şi Snowdenilor; şi, dacă acest lucru ar trebui să ne coste câteva locuri în parlament, pentru noi n-ar avea nici o importanţă. Noi am depune candidaturi numai într-un număr infim de districte absolut sigure, adică acolo unde candidaturile depuse de noi n-ar duce la alegerea unui liberal împotriva unui laburist. Am desfăşura propaganda noastră electorală răspândind manifeste în favoarea comunismului şi recomandând, în toate districtele unde nu am avea un candidat al nostru, <i>să fie votat laburistul împotriva burghezului</i>. Tovarăşii Sylvia Pankhurst şi Gallacher greşesc dacă consideră că aceasta înseamnă o trădare a comunismului sau o renunţare la lupta împotriva social-trădatorilor. Dimpotrivă, cauza revoluţiei comuniste ar câştiga, fără îndoială, de pe urma acestui fapt.</p>', '<p><a id="p33"></a>În prezent, comuniştilor englezi le este foarte adesea greu chiar să se apropie de mase, chiar să se facă ascultaţi de ele. Dar, dacă mă prezint ca comunist şi recomand să se voteze pentru Henderson, contra lui Lloyd George, fără îndoială că voi fi ascultat. Şi voi putea explica într-o formă populară nu numai de ce Sovietele sunt mai bune decât parlamentul şi dictatura proletariatului mai bună decât dictatura lui Churchill (camuflată sub firma „democraţiei“ burgheze), dar şi că aş vrea să-l sprijin pe Henderson, dându-i votul meu, aşa cum îl sprijină funia pe spânzurat; — că apropierea Hendersonilor de guvernul din propria lor ţară va dovedi că am dreptate, va atrage masele de partea mea, va grăbi moartea politică a Hendersonilor şi a Snowdenilor, aşa cum s-a întâmplat cu tovarăşii lor de idei în Rusia şi în Germania.</p>', '<p><a id="p34"></a>Şi, dacă mi se va obiecta că aceasta este o tactică prea „subtilă“ sau prea complicată, că masele n-o vor înţelege, că va duce la risipirea, la fărâmiţarea forţelor noastre, că ne va împiedica să ne concentrăm forţele în direcţia revoluţiei sovietice etc., voi răspunde acestor critici „de stânga“: — nu atribuiţi maselor propriul vostru doctrinarism! Desigur că în Rusia gradul de cultură al maselor nu este mai ridicat, ci mai scăzut decât al celor din Anglia. Şi, totuşi, masele i-au înţeles pe bolşevici; şi faptul că <i>în ajunul</i> revoluţiei sovietice, în septembrie 1917, bolşevicii au întocmit liste proprii de candidaţi pentru parlamentul burghez (Adunarea constituantă), iar <i>a doua zi după</i> revoluţia sovietică, în noiembrie 1917, au participat la alegerile pentru aceeaşi Adunare constituantă, pe care au dizolvat-o la 5 ianuarie 1918, n-a constituit o piedică pentru bolşevici, ci le-a fost de ajutor.</p>', '<p><a id="p35"></a>Nu mă pot opri aici asupra celei de-a doua divergenţe dintre comuniştii englezi: dacă trebuie sau nu să adere la Partidul laburist. Dispun de prea puţine materiale în legătură cu această problemă, problemă foarte complicată datorită caracterului extrem de original al „Partidului laburist“ britanic, care, prin însăşi structura sa, diferă prea mult de partidele politice obişnuite de pe continentul european. Un lucru este cert: în primul rând, că şi în această problemă în mod inevitabil va greşi acela care se va apuca să deducă tactica proletariatului revoluţionar din principii de felul acestuia: „partidul comunist trebuie să păstreze pură doctrina sa şi să-şi menţină nepătată independenţa faţă de reformism; menirea lui este să meargă înainte, fără a se opri şi fără a se abate din cale, să meargă pe un drum drept spre revoluţia comunistă“. Căci aceste principii nu fac decât să repete greşeala comunarzilor blanquişti francezi, care în 1874 au proclamat „negarea“ oricăror compromisuri şi a oricăror etape intermediare. În al doilea rând, este cert că şi în această privinţă, ca şi întotdeauna, sarcina constă în a şti să aplici principiile generale şi fundamentale ale comunismului la relaţiile <i>specifice</i> dintre clase şi partide, la ceea ce este <i>specific</i> în dezvoltarea obiectivă spre comunism, la particularităţile fiecărei ţări în parte, pe care trebuie să ştii să le studiezi, să le descoperi, să le presupui.</p>', '<p><a id="p36"></a>Dar despre acest lucru este cazul să vorbim nu numai în legătură cu comunismul englez, ci şi în legătură cu concluziile generale privitoare la dezvoltarea comunismului în toate ţările capitaliste. De această temă ne vom ocupa acum.</p>'],
'idChr': '5.04.09text',
'title': 'IX. Comunismul „de stânga“ în Anglia',
'info': '„Stângismul“ — boala copilăriei comunismului (1920)',
},
{'year': '1920',
'image': 'lenin3',
'content': ['<h6 style="text-align: center;"><a id="p0"></a>X.<br/>Câteva concluzii</h6>', '<p><a id="p1"></a>Revoluţia burgheză din 1905 din Rusia a marcat o cotitură extrem de originală în istoria universală: într-una din cele mai înapoiate ţări capitaliste s-a ajuns pentru prima oară în lume la o mişcare grevistă de o amploare şi de o forţă nemaiîntâlnite. <i>Numai în prima luna</i> a anului 1905, numărul greviştilor a depăşit de zece ori media <i>anuală</i> a numărului de grevişti din deceniul precedent (1895—1904), iar din ianuarie până în octombrie 1905 grevele au crescut neîncetat şi în proporţii uriaşe. Sub influenţa unei serii de condiţii istorice cu totul specifice, înapoiata Rusie a fost prima care a dat lumii nu numai exemplul creşterii în salturi, în timpul revoluţiei, a activităţii maselor asuprite (acest lucru s-a întâmplat în toate revoluţiile mari), ci şi exemplul unui proletariat a cărui însemnătate era infinit mai mare decât procentul lui numeric în cadrul populaţiei, exemplul îmbinării grevei economice cu greva politică, cu transformarea acesteia din urmă în insurecţie armată, al apariţiei unei noi forme de luptă de masă şi de organizaţie de masă a claselor asuprite de capitalism — Sovietele.</p>', '<p><a id="p2"></a>Revoluţiile din februarie şi din octombrie 1917 au dus la o dezvoltare multilaterală pe scară naţională a Sovietelor, iar apoi la victoria lor în revoluţia proletară, socialistă. Şi după mai puţin de doi ani a ieşit la iveală caracterul internaţional al Sovietelor, extinderea acestei forme de luptă şi de organizare asupra mişcării muncitoreşti mondiale, menirea istorică a Sovietelor de a fi groparul, moştenitorul, urmaşul parlamentarismului burghez, al democraţiei burgheze în general.</p>', '<p><a id="p3"></a>Mai mult. Istoria mişcării muncitoreşti arată acum că în toate ţările această mişcare va trebui să treacă (şi a şi început să treacă) prin lupta comunismului, care se naşte, se întăreşte şi merge spre victorie, în primul rând şi mai ales împotriva „menşevismului“ <i>propriu</i> (din fiecare ţară), adică împotriva oportunismului şi a social-şovinismului; în al doilea rând — ca să spunem aşa, cu titlu de completare — împotriva comunismului „de stânga“. Prima luptă s-a desfăşurat în toate ţările, fără nici o excepţie, pare-se, sub forma luptei dintre Internaţionala a II-a (care în prezent este efectiv nimicită) şi Internaţionala a III-a. A doua luptă se observă şi în Germania, şi în Anglia, şi în Italia, şi în America (unde cel puţin <i>o parte</i> dintre „Muncitorii industriali ai lumii“ şi dintre curentele anarho-sindicaliste apără greşelile comunismului de stânga, recunoscând în acelaşi timp în mod general aproape, fără rezerve aproape sistemul sovietic), şi în Franţa (atitudinea pe care o au faţă de partidul politic şi faţă de parlamentarism o parte dintre foştii sindicalişti, care de asemenea recunosc în acelaşi timp şi sistemul sovietic), adică se observă, fără îndoială, nu numai pe scara internaţională, ci şi mondială.</p>', '<p><a id="p4"></a>Dar, deşi mişcarea muncitorească trece pretutindeni, în fond, prin aceeaşi şcoală pregătitoare spre a ajunge la victoria asupra burgheziei, în fiecare ţară ea urmează o cale <i>proprie</i> de dezvoltare. Totodată, ţările capitaliste mari, înaintate merg pe acest drum într-un ritm <i>mult mai rapid</i> decât bolşevismul, căruia istoria i-a acordat un termen de cincisprezece ani pentru a se pregăti, ca un curent politic organizat, pentru victorie. Internaţionala a III-a, într-un timp atât de scurt, numai un an, a şi repurtat o victorie hotărâtoare, zdrobind Internaţionala a II-a galbenă, social-şovinistă, care cu numai câteva luni în urmă era incomparabil mai puternică decât Internaţionala a III-a, părea trainică şi puternică şi se bucura de sprijinul total, direct şi indirect, material (portofolii ministeriale, paşapoarte, presă) şi ideologic, al burgheziei mondiale.</p>', '<p><a id="p5"></a>În prezent, important este ca comuniştii din fiecare ţară să ţină seama, în mod absolut conştient, atât de sarcinile principiale de bază ale luptei împotriva oportunismului şi doctrinarismului „de stânga“, cât şi de <i>formele particulare concrete</i> pe care această luptă le îmbracă şi trebuie în mod inevitabil să le îmbrace în fiecare ţară, potrivit trăsăturilor specifice ale economiei, politicii şi culturii ei, ale componenţei ei naţionale (Irlanda etc.), ale coloniilor ei, ale grupurilor ei religioase etc. etc. Pretutindeni se face simţită, se extinde şi ia amploare nemulţumirea stârnită atât de oportunismul Internaţionalei a II-a, cât şi de nepriceperea sau de incapacitatea ei de a crea un centru cu adevărat centralizat, cu adevărat conducător, capabil să îndrume tactica internaţională a proletariatului revoluţionar în lupta lui pentru o republică sovietică mondială. Trebuie să ne fie limpede că un asemenea centru conducător nu poate fi în nici un caz construit după un şablon, pe baza uniformizării, a identificării mecanice a regulilor tactice de luptă. Atâta timp cât există între popoare şi ţări deosebiri naţionale şi statale — şi aceste deosebiri vor dăinui încă foarte multă vreme, chiar şi după înfăptuirea dictaturii proletariatului pe scară mondială —, unitatea tacticii internaţionale a mişcării muncitoreşti comuniste din toate ţările nu cere înlăturarea diversităţii, suprimarea deosebirilor naţionale (ceea ce ar fi un vis absurd în momentul de faţă), ci cere o aplicare a principiilor <i>fundamentale</i> ale comunismului (Puterea sovietică şi dictatura proletariatului), care să <i>modifice just</i> aceste principii <i>în amănunte</i>, să le adapteze just şi sa Ie aplice la deosebirile naţionale şi naţional-statale. A cerceta, a studia, a descoperi, a intui, a sesiza particularităţile naţionale, specificul naţional al metodelor <i>concrete</i> care trebuie folosite în fiecare ţară pentru rezolvarea sarcinii internaţionale <i>unice</i> în vederea obţinerii victoriei asupra oportunismului şi doctrinarismului de stânga din rândurile mişcării muncitoreşti, în vederea răsturnării burgheziei şi instaurării republicii sovietice şi a dictaturii proletare — aceasta este principala sarcină a momentului istoric prin care trec toate ţările înaintate (şi nu numai cele înaintate). Principalul — nu totul, desigur, departe de aceasta, dar principalul în ceea ce priveşte atragerea avangărzii clasei muncitoare, trecerea acesteia de partea Puterii sovietice împotriva parlamentarismului, de partea dictaturii proletariatului împotriva democraţiei burgheze — a şi fost făcut. <a id="cit68"></a>Acum toate forţele şi toată atenţia trebuie concentrate asupra pasului <i>următor</i>, care pare a fi — şi dintr-un anumit punct de vedere într-adevăr este — mai puţin important, dar care în schimb, sub raport practic, este mai aproape de rezolvarea practică a problemei, şi anume: găsirea formelor de <i>trecere</i> spre revoluţia proletară sau de <i>apropiere</i> de aceasta.</p>', '<p><a id="p6"></a>Avangarda proletariatului este câştigată din punct de vedere ideologic. Aceasta este principalul. Fără asta nu se poate face nici primul pas spre victorie. Dar de aici şi până la victorie mai e o cale destul de lungă. Nu se poate învinge numai cu avangarda. Ar fi nu numai o prostie, dar şi o crimă, să arunci avangarda singură într-o luptă hotărâtoare atâta timp cât întreaga clasă, atâta timp cât masele largi nu s-au situat încă pe o poziţie de sprijinire directă sau cel puţin pe o poziţie de neutralitate binevoitoare faţă de avangardă şi de completă incapacitate de a sprijini pe duşmanul ei. Iar pentru ca într-adevăr întreaga clasă, pentru ca într-adevăr masele largi ale celor ce muncesc şi sunt asupriţi de capital să ajungă să adopte o asemenea poziţie, numai propaganda, numai agitaţia nu sunt suficiente. Pentru aceasta este necesar ca masele, să dobândească o experienţă politică a lor proprie. Aceasta e legea fundamentală a tuturor revoluţiilor mari, lege confirmată acum cu toată tăria şi în mod absolut convingător nu numai în Rusia, ci şi în Germania. Nu numai masele inculte şi adesea analfabete din Rusia, dar şi masele din Germania, care au un înalt nivel cultural, la care ştiinţa de carte este un fenomen general, au trebuit să simtă pe propria lor piele întreaga neputinţă, întreaga lipsă de caracter, întreaga incapacitate, întreaga servilitate faţă de burghezie şi întreaga mârşăvie a conducerii de către cavalerii Internaţionalei a II-a, au trebuit să-şi dea seama de întreaga inevitabilitate a dictaturii reacţionarilor extremişti (Kornilov în Rusia, Kapp &amp; Co. în Germania), singura alternativă posibilă a dictaturii proletariatului, pentru a coti hotărât spre comunism.</p>', '<p><a id="p7"></a>Sarcina imediată care stă în faţa avangărzii conştiente a mişcării muncitoreşti internaţionale, adică a partidelor, a grupurilor şi a curentelor comuniste, este de a şti <i>să aducă</i> masele largi (în prezent, în majoritatea cazurilor încă adormite, apatice, pătrunse de spiritul de rutină, inerte, care n-au fost încă trezite) la această poziţie nouă a lor, sau, mai bine zis, de a şti să-şi conducă <i>nu numai</i> partidul, dar şi aceste mase în cursul apropierii, al trecerii lor la această poziţie nouă. Dacă prima sarcină istorică (de a atrage avangarda conştientă a proletariatului de partea Puterii sovietice şi a dictaturii clasei muncitoare) nu putea fi îndeplinită fără o victorie deplină, sub raport ideologic şi politic, asupra oportunismului şi social-şovinismului, a doua sarcină, care astăzi devine imediată şi care constă în a şti sa aduci <i>masele</i> pe poziţia cea nouă, în stare să asigure victoria avangărzii în revoluţie, această sarcină imediată nu poate fi îndeplinită fără a lichida doctrinarismul de stânga. fără a înlătura cu desăvârşire greşelile lui, fără a te debarasa de aceste greşeli.</p>', '<p><a id="p8"></a>Atâta timp cât a fost vorba (şi atâta timp cât este încă vorba) de a atrage de partea comunismului avangarda proletariatului, propaganda se află pe primul plan; chiar şi cercurile la care se observă toate slăbiciunile spiritului de cerc sunt folositoare şi dau rezultate rodnice în acest caz. Dar, când este vorba de acţiunea practică a maselor, de repartizarea — dacă ne este permis să ne exprimăm astfel — a unor armate de milioane de oameni, de repartizarea <i><span class="spt">tuturor</span></i> forţelor de clasă ale societăţii date <i>pentru bătălia finală şi hotărâtoare</i>, numai prin metode de propagandă, numai prin repetarea adevărurilor comunismului „pur“ nu se poate face nimic. În acest caz <a id="cit69"></a>trebuie numărat nu cu miile, cum face în fond propagandistul, membru al unui grup mic, care n-a condus încă masele, ci cu milioanele şi zecile de milioane. În acest caz trebuie să ne întrebăm nu numai daca am convins avangarda clasei revoluţionare, ci şi dacă forţele active din punct de vedere istoric ale <i>tuturor</i> claselor, absolut ale tuturor claselor societăţii date, fără excepţie, sunt repartizate în aşa fel încât condiţiile pentru bătălia hotărâtoare să fie pe deplin coapte — în aşa fel încât (1) toate forţele de clasă care ne sunt duşmane să se fi încurcat îndeajuns, să se fi încăierat îndeajuns între ele, să fi slăbit îndeajuns printr-o luptă care le depăşeşte puterile; încât (2) toate elementele intermediare, instabile, nestatornice, şovăielnice — adică mica burghezie, democraţia mic-burgheză, spre deosebire de burghezie — să se fi demascat îndeajuns în faţa poporului, să se fi compromis îndeajuns prin falimentul lor practic; încât (3) în rândurile proletariatului să fi început să apară şi să crească viguros o stare de spirit de masă în favoarea sprijinirii acţiunilor revoluţionare celor mai hotărâte, şi de un curaj neprecupeţit împotriva burgheziei. Şi atunci revoluţia este coaptă, atunci — dacă am ţinut bine seama de toate condiţiile arătate, schiţate pe scurt mai sus, şi am ales just momentul — victoria noastră este asigurată.</p>', '<p><a id="p9"></a>Divergenţele dintre alde Churchill şi alde Lloyd George — oameni politici de acest tip există, cu neînsemnate deosebiri naţionale, în <i>toate</i> ţările —, pe de o parte, apoi dintre alde Henderson şi alde Lloyd George, pe de alta parte, sunt cu totul lipsite de importanţă şi mărunte din punctul de vedere al comunismului pur, adică abstract, adică necopt încă pentru acţiunea politică practică, de masă. Dar, din punctul de vedere al acţiunii practice a maselor, aceste deosebiri sunt extrem de importante. Pentru comunistul care doreşte să fie nu numai un propagandist de idei conştient, convins, ci şi un conducător practic al maselor în revoluţie lucrul cel mai de seamă, întreaga sarcină este de a ţine seama de aceste deosebiri, de a determina momentul în care conflictele inevitabile dintre aceşti „prieteni“, conflicte care slăbesc şi epuizează <i>pe toţi „prietenii“, luaţi la un loc</i>, sunt pe deplin coapte. Trebuie să se îmbine devotamentul cel mai riguros faţă de ideile comunismului cu priceperea de a accepta, în măsura în care sunt necesare, toate compromisurile practice, toate manevrările, concilierea, zigzagurile, retragerile ctc., pentru a grăbi realizarea şi uzarea puterii politice a Hendersonilor (a eroilor Internaţionalei a II-a, dacă e să nu spunem pe nume unei persoane sau alteia, a reprezentanţilor democraţiei mic-burgheze care îşi spun socialişti); pentru a grăbi în practică falimentul lor inevitabil, care educă masele tocmai în spiritul nostru, tocmai în sensul comunismului; pentru a grăbi inevitabilele fricţiuni, certuri, conflicte şi dezbinarea între alde Henderson—Lloyd George—Churchill (între menşevicii şi socialiştii-revoluţionari — cădeţi — monarhişti; între Scheidemanni — burghezie — kappişti etc.); şi a alege just momentul de maximă dezbinare între toţi aceşti „piloni ai sacrei proprietăţi private“, pentru a-i zdrobi pe toţi printr-o ofensivă hotărâtă a proletariatului şi a cuceri puterea politică.</p>', '<p><a id="p10"></a>Istoria în general, şi istoria revoluţiilor în special, este întotdeauna mai bogată în conţinut, mai variată, mai multilaterală, mai vie, „mai vicleană“ decât îşi închipuie cele mai bune partide, cele mai conştiente avangărzi ale claselor celor mai înaintate. Şi este foarte de înţeles, deoarece cea mai bună avangardă exprimă conştiinţa, voinţa, pasiunea şi fantezia a zeci de mii de oameni, pe când revoluţia este realizată — în momente de deosebit avânt şi deosebită încordare a întregii capacităţi omeneşti — de conştiinţa, de voinţa, de pasiunea şi de fantezia a zeci de milioane de oameni aţâţaţi de cea mai aprigă luptă de clasă. De aici rezultă două concluzii practice foarte importante: prima — pentru a înfăptui sarcina sa, clasa revoluţionară trebuie să ştie să stăpânească <i>toate</i> formele sau laturile activităţii sociale, fără cea mai mică excepţie (ducând până la capăt după cucerirea puterii politice, câteodată cu preţul unui mare risc şi al unui imens pericol, ceea ce n-a dus până la capăt înainte de această cucerire); a doua — clasa revoluţionară trebuie să fie pregătită pentru înlocuirea cât mai rapidă şi mai neaşteptată a unei forme prin alta.</p>', '<p><a id="p11"></a>Oricine va fi de acord că <a id="cit70"></a>este neraţională şi chiar criminală comportarea unei armate care nu se pregăteşte să mânuiască toate genurile de arme, toate mijloacele şi toate metodele de luptă pe care le posedă sau poate să le posede inamicul. Această constatare referitoare la arta militară este şi mai valabilă atunci când e vorba de politică. În politică se poate prevedea şi mai puţin care mijloc de luptă se va dovedi aplicabil şi avantajos pentru noi în cutare sau cutare împrejurări viitoare. A nu stăpâni toate mijloacele de luptă înseamnă a risca o mare înfrângere — uneori chiar o înfrângere hotărâtoare — dacă schimbări independente de voinţa noastră, survenite în situaţia altor clase, vor aduce la ordinea zilei o formă de activitate în care noi suntem foarte slabi. Dacă vom stăpâni toate mijloacele de luptă, noi vom învinge cu siguranţă, din moment ce reprezentăm interesele clasei într-adevăr înaintate, într-adevăr revoluţionare, chiar dacă împrejurările nu ne vor permite să facem uz de arma cea mai periculoasă pentru inamic, de arma care dă cel mai repede lovituri mortale. Adeseori, revoluţionarii lipsiţi de experienţă socot că mijloacele legale dc luptă sunt oportuniste — deoarece pe acest teren burghezia a înşelat şi a prostit foarte adesea (mai ales în perioadele „paşnice“, nerevoluţionare) pe muncitori —, pe când mijloacele ilegale de luptă sunt revoluţionare. Dar aceasta nu este adevărat. Adevărat este că oportunişti şi trădători ai clasei muncitoare sunt partidele şi conducătorii care nu ştiu sau nu vor (nu spune: nu pot, spune: nu vreau) să folosească mijloacele ilegale de luptă în condiţii ca, de pildă, acelea din timpul războiului imperialist din 1914—1918, când burghezia din cele mai libere ţări democratice îi înşela cu un cinism şi cu o bestialitate nemaipomenită pe muncitori, prin faptul că interzicea să se spună adevărul despre caracterul prădalnic al războiului. Dar revoluţionarii care nu ştiu să îmbine formele ilegale de luptă cu <i>toate</i> formele legale sunt nişte revoluţionari foarte proşti. <a id="cit71"></a>Nu e greu să fii revoluţionar atunci când revoluţia a izbucnit şi e în toi, când cine vrei şi nu vrei se alătură revoluţiei, atraşi pur şi simplu de curent, sau pentru că e la modă, sau uneori chiar în interesul carierei lor. Pentru a se „elibera“ de aceşti pseudo-revoluţionari, proletariatul trebuie apoi, după victoria sa, să plătească cu eforturi nemaipomenite, cu chinuri, se poate spune, de mucenic. Este mult mai greu — şi mult mai de preţ — să ştii să fii revoluţionar atunci când <i>încă nu există</i> condiţii pentru o luptă directă, deschisă, cu adevărat revoluţionară, cu adevărat de masă, să ştii să aperi interesele revoluţiei (prin propagandă, prin agitaţie şi prin organizare) în instituţii nerevoluţionare şi deseori chiar de-a dreptul reacţionare, într-o situaţie nerevoluţionară, în mijlocul unei mase incapabile să înţeleagă imediat necesitatea metodei revoluţionare de acţiune. Să ştie să găsească, să dibuiască just calea concretă sau o cotitură specială a evenimentelor care <i>duce</i> masele la adevărata, la marea luptă revoluţionară hotărâtoare, finală, — aceasta este principala sarcină a comunismului contemporan în Europa occidentală şi în America.</p>', '<p><a id="p12"></a>Un exemplu: Anglia. Nu putem şti — şi nimeni nu este în măsură să stabilească dinainte — peste cât timp va izbucni acolo adevărata revoluţie proletară şi <i>care împrejurare</i> va contribui cel mai mult la trezirea, înflăcărarea şi ridicarea la luptă a maselor foarte largi, astăzi încă adormite. De aceea suntem datori să desfăşurăm întreaga noastră muncă pregătitoare în aşa fel, încât să fim potcoviţi (cum îi plăcea defunctului Plehanov să spună pe vremea când era revoluţionar şi marxist) la toate cele patru picioare. Poate că ceea ce „va sparge“, „va sfărâma gheaţa“ va fi o criză parlamentară; poate o criză provocată de ireconciliabilele contradicţii coloniale şi imperialiste, care devin tot mai acute şi mai nevralgice; poate altceva. Noi nu vorbim despre forma de luptă care <i>va hotărî</i> soarta revoluţiei proletare în Anglia (nici un comunist nu are îndoieli în această problemă; pentru noi toţi, ea este o problemă rezolvată, definitiv rezolvată); noi vorbim despre <i>împrejurarea</i> care va trezi masele proletare, astăzi încă adormite, le va face să se pună în mişcare şi le va duce în pragul revoluţiei. Să nu uităm că în Republica franceză burgheză, de pildă, într-o situaţie care atât din punct de vedere internaţional cât şi din punct de vedere intern era de o sută de ori mai puţin revoluţionară decât cea de astăzi, a fost suficientă o împrejurare atât de „neaşteptată“ şi atât de „măruntă“ cum a fost una din miile şi miile de maşinaţii necinstite ale clicii militariste reacţionare (afacerea Dreyfus) pentru ca poporul să fie împins la un pas de războiul civil!</p>', '<p><a id="p13"></a>În Anglia, comuniştii trebuie să folosească fără încetare, în mod ferm, susţinut şi alegerile parlamentare şi toate peripeţiile care intervin în politica imperialistă dusă de guvernul britanic în Irlanda, în colonii şi în întreaga lume, precum şi toate celelalte domenii, sfere şi laturi ale vieţii sociale, desfăşurându-şi activitatea în toate aceste direcţii în chip nou, comunist, în spiritul Internaţionalei a III-a, şi nu al Internaţionalei a II-a. Nu dispun nici de timp, nici de spaţiu pentru a descrie aici metodele participării „ruse“, „bolşevice“ la alegerile parlamentare şi la lupta parlamentară, dar pot să-i asigur pe comuniştii din străinătate că ele nu seamănă deloc cu obişnuitele campanii parlamentare din Europa occidentală. De aici adeseori se trage concluzia: „bine, asta a fost la voi, în Rusia; la noi, parlamentarismul este altfel“. Este o concluzie greşită. De aceea există comunişti, partizani ai Internaţionalei a III-a în toate ţările, ca <i>să transforme</i> pe toată linia, în toate domeniile vieţii vechea muncă socialistă, trade-unionistă, sindicalistă şi parlamentară, într-o muncă <i>nouă</i>, comunistă. Şi în alegerile de la noi s-au manifestat întotdeauna cu prisosinţă elemente de oportunism şi de burghezism pur, de afacerism, de şarlatanie capitalistă. Comuniştii din Europa occidentala şi din America trebuie să înveţe să creeze un parlamentarism nou, neobişnuit, neoportunist, necarierist; partidul comunist trebuie să-şi formuleze propriile sale lozinci; adevăraţii proletari, cu ajutorul sărăcimii neorganizate şi cu desăvârşire oropsite, să împrăştie şi să distribuie manifeste, să cutreiere locuinţele muncitorilor, bordeiele proletarilor agricoli şi ale ţăranilor din satele pierdute (din fericire, în Europa asemenea sate sunt în număr mult mai mic decât la noi, iar în Anglia în număr cu totul infim); să se strecoare în cârciumile cele mai populare, să pătrundă în cele mai populare asociaţii, societăţi şi adunări întâmplătoare; să stea de vorbă cu poporul nu într-un limbaj savant (şi nici prea parlamentar), să nu alerge câtuşi de puţin după „locşoare“ în parlament, ci pretutindeni să trezească gândirea oamenilor, să antreneze masa, să profite de orice cuvânt scăpat dc burghezie, să folosească aparatul creat de ea, alegerile fixate de ea, apelurile adresate de ea întregului popor, să facă cunoscut poporului bolşevismul aşa cum niciodată nu s-a făcut acest lucru (sub dominaţia burgheziei), în afară de perioadele de alegeri (abstracţie făcând, desigur, de momentele când aveau loc mari greve şi <i>acelaşi</i> aparat de agitaţie pe scară naţională desfăşura la noi o activitate şi mai intensă). În Europa occidentală şi în America este foarte greu, foarte, foarte greu să faci acest lucru, dar el poate fi făcut şi trebuie făcut, căci fără muncă în general nu se pot îndeplini sarcinile comunismului; şi trebuie să se depună muncă pentru îndeplinirea sarcinilor <i>practice</i>, din ce în ce mai variate, din ce în ce mai legate de toate domeniile vieţii sociale, <i>smulgând</i> din ce în ce mai mult <i>burgheziei</i>, unul după altul, toate aceste domenii.</p>', '<p><a id="p14"></a>Tot în Anglia trebuie să se organizeze într-un chip nou (nu socialist, ci comunist, nu reformist, ci revoluţionar) munca de propagandă, de agitaţie, de organizare în armată şi în rândurile naţionalităţilor asuprite şi lipsite de drepturi depline din cadrul statului lor <i>„propriu“</i> (Irlanda, coloniile). Căci în epoca imperialismului în general, şi în special acum, după războiul care a adus popoarelor atâtea suferinţe şi le deschide repede ochii asupra adevărului (anume că zeci de milioane de oameni au fost ucişi şi schilodiţi numai pentru rezolvarea problemei: care tâlhari — cei englezi sau cei germani — să jefuiască un număr mai mare de ţări), în toate aceste domenii ale vieţii sociale se acumulează extrem de mult material inflamabil şi se creează foarte multe prilejuri de conflicte, de crize, de ascuţire a luptei de clasă. Noi nu ştim şi nu putem şti care scânteie — din sumedenia de scântei care în toate ţările ţâşnesc acum de pretutindeni sub influenţa crizei mondiale economice şi politice — va fi în stare să provoace incendiul, în sensul unei extraordinare treziri a maselor, şi de aceea suntem datori să pornim călăuzindu-ne după principiile noastre noi, comuniste, „la lucrarea“ tuturor terenurilor, chiar şi a celor mai vechi, lăsate în părăsire, a celor mai sterile în aparenţă, căci altminteri nu ne vom arăta la înălţimea sarcinii, nu vom fi pregătiţi sub toate raporturile, nu vom stăpâni toate genurile de arme, nu vom fi pregătiţi nici pentru victoria asupra burgheziei (care a organizat — iar acum a şi dezorganizat — toate domeniile vieţii sociale în mod burghez), nici pentru viitoarea reorganizare comunistă a întregii vieţi după această victorie.</p>', '<p><a id="p15"></a>După revoluţia proletară din Rusia şi după victoriile neaşteptate, pentru burghezi şi filistini, repurtate de aceasta revoluţie pe scară mondială, acum faţa întregii lumi este alta şi burghezia este pretutindeni alta. Ea este speriată de „bolşevism“, furia împotriva acestuia îi întunecă aproape mintea, şi tocmai de aceea ea, pe de o parte, grăbeşte desfăşurarea evenimentelor, iar pe de altă parte îşi concentrează atenţia spre înăbuşirea bolşevismului prin violenţă, slăbindu-şi astfel poziţiile într-o serie întreagă de alte domenii, în tactica lor, comuniştii din toate ţările înaintate trebuie să ţină seama de amândouă aceste împrejurări.</p>', '<p><a id="p16"></a>Când cadeţii ruşi şi Kerenski au pornit o prigoană sălbatică împotriva bolşevicilor — îndeosebi începând din aprilie 1917 şi, încă şi mai mult, în iunie şi în iulie 1917 —, ei „au sărit peste cal“. Milioanele de exemplare ale fiţuicilor burgheze, care urlau cât puteau împotriva bolşevicilor, ne-au ajutat să trezim interesul maselor faţă de bolşevism; şi nu numai presa, dar întreaga viaţă socială, tocmai datorită „zelului“ burgheziei, abunda în discuţii asupra bolşevismului. Acum, pe scară internaţională, milionarii din toate ţările se comportă în aşa fel, încât trebuie să le fim sincer recunoscători. Ei prigonesc bolşevismul cu acelaşi zel cu care l-au prigonit Kerenski &amp; Co., „sărind peste cal“ şi <i>ajutându-ne</i> tot aşa cum a făcut-o Kerenski. Când burghezia franceză face din bolşevism punctul central al propagandei sale electorale, învinuind de bolşevism nişte socialişti relativ moderaţi sau şovăitori; — când burghezia americană, pierzându-şi cu desăvârşire capul, arestează mii şi mii de oameni suspectaţi de bolşevism şi creează o atmosferă de panică, răspândind pretutindeni zvonuri despre comploturi bolşevice; — când burghezia engleză, „cea mai solidă“ burghezie din lume, cu toată inteligenţa şi experienţa ei, face prostii nemaipomenite, întemeind „societăţi pentru combaterea bolşevismului“, care dispun de fonduri foarte mari, creând o literatură care să se ocupe în mod special de bolşevism, angajând în vederea luptei împotriva bolşevismului un număr suplimentar de învăţaţi, agitatori şi popi, — noi trebuie să ne înclinăm în faţa domnilor capitalişti şi să le mulţumim. Ei lucrează pentru noi. Ei ne ajută să trezim interesul maselor pentru problema esenţei şi a importanţei bolşevismului. Şi ei nu pot să procedeze altfel, deoarece încercarea lor de „a trece sub tăcere“, de a înăbuşi bolşevismul <i>a şi</i> eşuat.</p>', '<p><a id="p17"></a>Totodată însă, burghezia vede aproape numai un singur aspect al bolşevismului: insurecţia, violenţa, teroarea; de aceea burghezia caută să se pregătească în special pentru a riposta pe acest teren. Este posibil ca, în unele cazuri, în unele ţări, pentru un timp mai mult sau mai puţin scurt, acest lucru să-i reuşească: e o eventualitate de care trebuie să ţinem seama, şi faptul că ar putea să-i reuşească nu trebuie nicidecum să ne neliniştească. Comunismul „creşte“ literalmente în toate domeniile vieţii sociale, mlădiţele sale există absolut pretutindeni, „contagiunea“ (ca să folosim figura de stil favorită a burgheziei şi a poliţiei burgheze, expresia care le sună cel mai „plăcut“ la ureche) a pătruns adânc în organism, cuprinzându-l în întregime. Dacă una dintre ieşiri „va fi închisă“ cu deosebită grijă, „contagiunea“ îşi va găsi o altă ieşire, uneori cu totul neaşteptată. Viaţa învinge. Burghezia poate să se tot zvârcolească, să se înfurie până la întunecarea minţii, să sară peste cal, să facă prostii, să se răzbune dinainte pe bolşevici şi să caute să masacreze (în India, în Ungaria, în Germania etc.) alte câteva sute, câteva mii sau sute de mii de bolşevici de mâine sau de ieri; procedând astfel, burghezia procedează aşa cum au procedat toate clasele pe care istoria le-a condamnat la pieire. Comuniştii trebuie să ştie că în orice caz viitorul este al lor, şi de aceea noi putem (şi trebuie) să îmbinăm cea mai mare ardoare în măreaţa luptă revoluţionară cu cea mai calmă şi mai lucidă luare în considerare a zvârcolirilor turbate ale burgheziei. Revoluţia rusă a fost zdrobită cu cruzime în 1905; bolşevicii ruşi au fost înfrânţi în iulie 1917; peste 15.000 de comunişti germani au fost masacraţi în urma provocării iscusite şi a manevrelor abile ale lui Scheidemann şi Noske în alianţă cu burghezia şi cu generalii monarhişti; în Finlanda şi în Ungaria bântuie teroarea albă. Dar în toate cazurile şi în toate ţările, comunismul se căleşte şi se dezvoltă; rădăcinile lui sunt atât de adânci, încât persecuţiile nu-l slăbesc, nu-l secătuiesc, ci îl întăresc. Un singur lucru ne lipseşte pentru a păşi cu mai multă siguranţă şi fermitate spre victorie, şi anume: comuniştii din toate ţările să fie pretutindeni adânc pătrunşi de conştiinţa necesităţii unui maximum de <i>elasticitate</i> în tactica lor. Comunismului, care se dezvoltă minunat, îndeosebi în ţările înaintate, îi lipseşte acum această conştiinţă, precum şi priceperea de a aplica această conştiinţă în practică.</p>', '<p><a id="p18"></a>O lecţie folositoare ar putea fi (şi ar trebui să fie) ceea ce s-a întâmplat cu nişte marxişti atât de erudiţi şi de devotaţi socialismului cum au fost conducătorii Internaţionalei a II-a, Kautsky, Otto Bauer şi alţii. Ei erau pe deplin conştienţi de necesitatea unei tactici elastice, studiau şi învăţau şi pe alţii dialectica marxistă (şi multe din cele realizate de ei în această privinţă vor rămâne pentru totdeauna un bun de preţ al literaturii socialiste), dar în aplicarea acestei dialectici au făcut o asemenea greşeală ori s-au arătat atât de nedialecticieni în practică, atât de incapabili de a ţine seama de schimbarea rapidă a formelor şi de faptul că formele vechi căpătau foarte repede un conţinut nou, încât soarta pe care au avut-o nu e cu mult mai de invidiat decât soarta lui Hyndman, Guesde şi Plehanov. Principala cauză a falimentului lor a constat în aceea că s-au lăsat „hipnotizaţi“ de o anumită formă de creştere a mişcării muncitoreşti şi a socialismului, pierzând din vedere caracterul ei unilateral, că s-au temut să vadă schimbarea bruscă devenită inevitabilă ca urmare a condiţiilor obiective şi au continuat să repete adevăruri simple, învăţate pe de rost şi, la prima vedere, indiscutabile, de felul adevărului că trei e mai mare decât doi. Dar politica seamănă mai mult cu algebra decât cu aritmetica, şi încă şi mai mult cu matematica superioară decât cu matematica elementară. În realitate, toate formele vechi ale mişcării socialiste au căpătat un conţinut nou şi, de aceea, înaintea cifrelor a apărut un semn nou: „minus“, iar înţelepţii noştri continuau (şi continuă) cu încăpăţânare să se încredinţeze pe sine şi să încredinţeze pe alţii că „minus trei“ este mai mare decât „minus doi“.</p>', '<p><a id="p19"></a>Trebuie să ne străduim ca aceeaşi greşeală, dar în sens invers, să nu fie repetată de comunişti, sau, mai bine zis, ca <i>aceeaşi greşeală</i> pe care o fac şi comuniştii „de stânga“, dar în sens invers, să fie îndreptată în timpul cel mai scurt, să fie înlăturată cât mai repede şi într-un mod cât mai puţin dureros pentru organism. Nu numai doctrinarismul de dreapta, ci şi doctrinarismul de stânga este o greşeală. În momentul de faţă, greşeala doctrinarismului de stânga în comunism este, desigur, de o mie de ori mai puţin periculoasă şi mai puţin importantă decât greşeala doctrinarismului de dreapta (adică a social-şovinismului şi kautskismului), dar aceasta numai fiindcă comunismul de stânga este un curent foarte tânăr, care abia se naşte. Numai de aceea, în anumite condiţii, boala poate fi uşor lecuită şi trebuie să pornim cu maximum de energie la tămăduirea ei.</p>', '<p><a id="p20"></a>Formele vechi au plesnit, pentru că noul lor conţinut — conţinut antiproletar, reacţionar — s-a dezvoltat peste măsură de mult. Noi avem acum, din punctul de vedere al dezvoltării comunismului internaţional, un conţinut atât de trainic, atât de puternic, atât de viguros al muncii (pentru Puterea sovietică, pentru dictatura proletariatului), încât el poate <i>şi trebuie</i> să se manifeste în orice formă, şi în cea nouă, şi în cea veche, poate şi trebuie să transforme radical, să învingă, să-şi supună toate formele, nu numai pe cele noi, ci şi pe cele vechi, — nu pentru a se resemna la vechile forme, ci pentru a şti să facă din toate formele, şi vechi şi noi, instrumentul victoriei depline şi definitive, hotărâtoare şi irevocabile a comunismului.</p>', '<p><a id="p21"></a>Comuniştii trebuie să depună toate eforturile pentru a îndruma mişcarea muncitorească şi dezvoltarea socială în general pe drumul cel mai drept şi mai rapid spre victoria mondială a Puterii sovietice şi spre dictatura proletariatului. Acesta este un adevăr incontestabil. Dar e suficient să facem un mic pas mai departe — s-ar părea, un pas în aceeaşi direcţie — pentru ca adevărul să se transforme în eroare. E suficient să spunem, aşa cum spun comuniştii de stânga germani şi englezi, că noi nu recunoaştem decât un singur drum, drumul drept, că nu admitem manevrări, conciliere şi compromisuri, ca să cădem într-o greşeală care poate să aducă, şi în parte a şi adus şi aduce, cele mai serioase prejudicii comunismului. Doctrinarismul de dreapta s-a încăpăţânat să recunoască numai forme vechi şi a dat definitiv faliment, deoarece nu a observat noul lor conţinut. Doctrinarismul de stânga se încăpăţânează să nege în mod absolut anumite forme vechi, fără să înţeleagă că noul conţinut îşi face drum prin toate formele, oricare ar fi ele, că datoria noastră, a comuniştilor, este să stăpânim toate formele, să învăţăm să completăm cu maximum de rapiditate o formă prin alta, să înlocuim o formă prin alta, să adaptăm tactica noastră la orice schimbări de acest gen, care nu sunt determinate de clasa noastră sau de eforturile noastre.</p>', '<p><a id="p22"></a>Revoluţia mondială, căreia ororile, mârşăviile şi ticăloşiile războiului imperialist mondial şi situaţia fără ieşire creată de acesta i-au dat un impuls atât de puternic şi i-au imprimat un ritm atât de rapid, — această revoluţie se dezvoltă în lărgime şi în adâncime cu o repeziciune atât de uimitoare, cu o atât de minunată bogăţie de forme care se succed, şi dezminte în practică în mod atât de instructiv orice doctrinarism, încât suntem pe deplin îndreptăţiţi să sperăm într-o vindecare rapidă şi completă a mişcării comuniste internaţionale de comunismul „de stânga“, această boală a copilăriei de care suferă comunismul.</p>', '<p class="noind"><a id="p23"></a>27 aprilie 1920</p>'],
'idChr': '5.04.10text',
'title': 'X. Câteva concluzii',
'info': '„Stângismul“ — boala copilăriei comunismului (1920)',
},
{'year': '1920',
'image': 'lenin3',
'content': ['<p><a id="p0"></a>Supunând tovarăşilor spre discutare proiectul, care urmează, al tezelor cu privire la problema colonială şi problema naţională pentru Congresul al II-lea al Internaţionalei Comuniste, aş ruga pe toţi tovarăşii, mai ales pe aceia care cunosc în mod concret una sau cealaltă din aceste probleme complexe, să-şi expună părerea, îndreptările, completările, lămuririle concrete <i><span class="spt">într-o formă cât se poate de scurtă (cel mult 2—3 pagini)</span></i>, în special cu privire la următoarele puncte:</p>', '<ul><a id="p1"></a>\n<li>Experienţa austriacă.</li>\n<li>Experienţa polono-evreiască şi ucraineană.</li>\n<li>Alsacia-Lorena şi Belgia.</li>\n<li>Irlanda.</li>\n<li>Relaţiile danezo-germane. Relaţiile italo-franceze şi italo-slave.</li>\n<li>Experienţa balcanică.</li>\n<li>Popoarele din Orient.</li>\n<li>Lupta împotriva panislamismului.</li>\n<li>Relaţiile din Caucaz.</li>\n<li>Republicile başkiră şi tătară.</li>\n<li>Kirghizistanul.</li>\n<li>Turkestanul şi experienţa lui.</li>\n<li>Negrii din America.</li>\n<li>Coloniile.</li>\n<li>China — Coreea — Japonia.</li>\n</ul>', '<p class="right" style="text-align: right;"><a id="p2"></a>5 iunie 1920. <i>N. Lenin</i></p>', '<p><a id="p3"></a>1. Democraţiei burgheze, prin însăşi natura ei, îi este propriu un mod abstract sau formal de a pune problema egalităţii în general, inclusiv a egalităţii naţionale. Sub forma egalităţii între indivizi în general, democraţia burgheză proclamă egalitatea formală sau juridică între proprietar şi proletar, între exploatator şi exploatat, inducând profund în eroare clasele oprimate. Ideea egalităţii, care constituie ca însăşi o expresie a relaţiilor bazate pe producţia de mărfuri, este transformată de burghezie într-o armă de luptă împotriva desfiinţării claselor, sub pretextul că ar exista o egalitate absolută între indivizi. Sensul real al revendicării egalităţii constă numai în revendicarea desfiinţării claselor.</p>', '<p><a id="p4"></a>2. Partidul comunist, exponentul conştient al luptei proletariatului pentru scuturarea jugului burgheziei, potrivit sarcinii lui fundamentale — lupta împotriva democraţiei burgheze şi demascarea minciunilor şi ipocriziei acesteia —, trebuie să pună pe primul plan şi în problema naţională nu principiile abstracte şi formale, ci, în primul rând, aprecierea exactă a situaţiei istorice concrete şi mai ales a situaţiei economice; în al doilea rând, separarea riguroasă a intereselor claselor asuprite ale oamenilor muncii, ale celor exploataţi, de noţiunea generală de interese ale poporului în general, noţiune prin care se înţeleg interesele clasei dominante; în al treilea rând, deosebirea tot atât de riguroasă între naţiunile asuprite, dependente, care nu se bucură de egalitate în drepturi, şi naţiunile asupritoare, exploatatoare şi având drepturi depline, în opoziţie cu minciuna burghezo-democratică care disimulează subjugarea colonială şi financiară — proprie epocii capitalului financiar şi imperialismului — a imensei majorităţi a populaţiei globului de către infima minoritate a ţărilor capitaliste înaintate şi foarte bogate.</p>', '<p><a id="p5"></a>3. Războiul imperialist din 1914—1918 a dezvăluit cât se poate de limpede în faţa tuturor naţiunilor şi în faţa claselor asuprite din lumea întreagă falsitatea vorbăriei burghezo-democratice, arătând în fapt că tratatul de la Versailles al faimoaselor „democraţii apusene“ reprezintă un act de violenţă mai mârşav şi mai bestial împotriva naţiunilor slabe decât tratatul de la Brest-Litovsk al iuncherilor germani şi al kaiserului. Liga Naţiunilor şi întreaga politică desfăşurată după război de Antantă dezvăluie cu şi mai multă claritate şi în mod şi mai izbitor acest adevăr, ducând pretutindeni la intensificarea luptei revoluţionare atât a proletariatului din ţările înaintate, cât şi a tuturor maselor muncitoare din ţările coloniale şi dependente, grăbind falimentul iluziilor naţionale mic-burgheze cu privire la posibilitatea convieţuirii paşnice şi a egalităţii naţiunilor în capitalism.</p>', '<p><a id="p6"></a>4. Din tezele fundamentale expuse mai sus rezultă că piatra unghiulară a întregii politici a Internaţionalei Comuniste în problema naţională şi colonială trebuie să fie apropierea între proletari şi masele muncitoare aparţinând tuturor naţionalităţilor şi din toate ţările în vederea luptei revoluţionare comune pentru răsturnarea moşierilor şi a burgheziei. Căci numai o astfel de apropiere asigură victoria asupra capitalismului, victorie fără de care desfiinţarea asupririi naţionale şi a inegalităţii în drepturi nu este cu putinţă.</p>', '<p><a id="p7"></a>5. Situaţia politică mondială pune acum la ordinea zilei dictatura proletariatului, şi, în mod inevitabil, toate evenimentele politicii mondiale se concentrează în jurul unui singur punct central, şi anume: lupta burgheziei din lumea întreagă împotriva Republicii Sovietice Ruse, care grupează în mod necesar în jurul ei, pe de o parte, mişcarea pentru Soviete a muncitorilor înaintaţi din toate ţările, iar pe de altă parte toate mişcările naţionale de eliberare ale popoarelor din colonii şi ale naţionalităţilor asuprite, care se conving din trista lor experienţă că pentru ei nu există altă salvare decât victoria Puterii sovietice asupra imperialismului mondial.</p>', '<p><a id="p8"></a>6. În consecinţă, în momentul de faţă nu ne putem mulţumi numai să admitem sau să proclamăm apropierea între oamenii muncii aparţinând diferitelor naţiuni, ci trebuie să ducem o politică care să asigure înfăptuirea unei alianţe cât mai strânse între Rusia Sovietică şi toate mişcările de eliberare naţională şi colonială, stabilind formele acestei alianţe potrivit gradului de dezvoltare a mişcării comuniste în rândurile proletariatului din fiecare ţară sau a mişcării de eliberare burghezo-democratice a muncitorilor şi ţăranilor în ţările înapoiate sau în rândurile naţionalităţilor înapoiate.</p>', '<p><a id="p9"></a>7. Federaţia constituie o formă de trecere spre unitatea deplină a oamenilor muncii aparţinând diferitelor naţiuni. Federaţia a şi dovedit în practică că este o formă potrivită, atât în ceea ce priveşte relaţiile dintre R.S.F.S.R. şi alte republici sovietice (ungară, finlandeză, letonă, în trecut, azerbaidjană şi ucraineană, în prezent), cât şi în cadrul R.S.F.S.R., în ceea ce priveşte atitudinea faţă de naţionalităţile care înainte n-au avut nici fiinţă de stat, nici autonomie (de exemplu, republicile autonome başkiră şi tătară din R.S.F.S.R., create în 1919 şi 1920).</p>', '<p><a id="p10"></a>8. În această privinţă sarcina Internaţionalei Comuniste constă atât în dezvoltarea continuă, cât şi în studierea şi verificarea prin experienţă a acestor federaţii noi, apărute pe baza regimului sovietic şi a mişcării în favoarea Sovietelor. Considerând că federaţia este o formă de trecere spre unitate deplină, trebuie să tindem spre o uniune federativă din ce în ce mai strânsă, având în vedere, în primul rând, că existenţa republicilor sovietice, înconjurate de statele imperialiste din lumea întreagă, incomparabil mai puternice din punct de vedere militar, nu poate fi apărată cu succes fără o uniune cât mai strânsă a republicilor sovietice; în al doilea rând, necesitatea unei strânse alianţe economice între republicile sovietice, fără de care refacerea forţelor de producţie distruse de imperialism şi asigurarea bunăstării oamenilor muncii nu sunt cu putinţă; în al treilea rând, tendinţa de a crea o singură economie mondială, reglementată după un plan general de către proletariatul aparţinând tuturor naţiunilor, tendinţă care se conturează destul de limpede încă în capitalism şi care, fără îndoială, urmează să fie dezvoltată şi pe deplin desăvârşită în socialism.</p>', '<p><a id="p11"></a>9. În domeniul relaţiilor interne în cadrul fiecărui stat, politica naţională a Internaţionalei Comuniste nu se poate limita la o simplă recunoaştere formală, pur declarativă şi care practic nu obligă la nimic, a egalităţii în drepturi a naţiunilor, la care se limitează democraţii burghezi, indiferent dacă ei se recunosc făţiş ca atare sau se camuflează sub denumirea de socialişti, aşa cum fac socialiştii Internaţionalei a II-a.</p>', '<p><a id="p12"></a>În cadrul întregii lor munci de propagandă şi agitaţie — atât de la tribuna parlamentului, cât şi în afara parlamentului —, partidele comuniste trebuie nu numai să demaşte cu hotărâre permanentele încălcări ale principiului egalităţii în drepturi a naţiunilor şi al garantării drepturilor minorităţilor naţionale, încălcări care au loc în toate statele capitaliste, în pofida constituţiilor lor „democratice“, ci trebuie, de asemenea, în primul rând, să explice fără încetare că în realitate numai regimul sovietic poate da naţiunilor egalitate în drepturi, unind mai întâi pe proletari, iar apoi întreaga masă de oameni ai muncii în lupta împotriva burgheziei; în al doilea rând, toate partidele comuniste trebuie să sprijine direct mişcările revoluţionare din rândurile naţiunilor dependente sau care nu se bucură de drepturi egale (de exemplu: în Irlanda, printre negrii din America etc.) şi din colonii.</p>', '<p><a id="p13"></a>Fără această din urmă condiţie, deosebit de importantă, lupta împotriva asupririi naţiunilor dependente şi a coloniilor, ca şi recunoaşterea dreptului lor la despărţire pe linie de stat, rămâne o firmă mincinoasă, aşa cum putem vedea la partidele Internaţionalei a II-a.</p>', '<p><a id="p14"></a>10. Recunoaşterea în vorbe a internaţionalismului şi înlocuirea lui, în fapte, în toată propaganda, agitaţia şi munca practică, prin naţionalismul şi pacifismul mic-burghez constituie un fenomen dintre cele mai frecvente nu numai printre partidele Internaţionalei a II-a, dar şi printre cele care au ieşit din această Internaţională şi, adeseori, chiar şi printre cele care acum se intitulează comuniste. Lupta împotriva acestui rău, împotriva celor mai înrădăcinate prejudecăţi naţionale mic-burgheze, trece pe primul plan cu atât mai mult, cu cât devine mai actuală sarcina de a transforma dictatura proletariatului dintr-o dictatură naţională (adică existentă într-o singură ţară şi incapabilă să determine politica mondială) într-o dictatură internaţională (adică o dictatură a proletariatului care să existe cel puţin în câteva ţări înaintate şi în măsură să exercite o influenţă hotărâtoare asupra întregii politici mondiale). Naţionalismul mic-burghez proclamă internaţionalism simpla recunoaştere a egalităţii în drepturi a naţiunilor, păstrând neatins egoismul naţional (ca să nu mai vorbim de caracterul pur verbal al acestei admiteri), în timp ce internaţionalismul proletar cere, în primul rând, subordonarea intereselor luptei proletare dintr-o ţară intereselor acestei lupte pe scară internaţională; în al doilea rând, el cere ca naţiunea care obţine victoria asupra burgheziei să fie capabilă şi gata de cele mai mari sacrificii naţionale pentru răsturnarea capitalului internaţional.</p>', '<p><a id="p15"></a>Aşadar, în statele pe deplin capitaliste, în care există partide muncitoreşti ce constituie într-adevăr avangarda proletariatului, lupta împotriva denaturării oportuniste şi pacifiste mic-burgneze a noţiunii de internaţionalism şi a politicii internaţionaliste este prima şi cea mai importantă sarcină.</p>', '<p><a id="p16"></a>11. În ceea ce priveşte statele şi naţiunile mai înapoiate, unde predomină relaţii feudale sau patriarhale şi patriarhale-ţărăneşti, trebuie să se aibă în mod special în vedere următoarele:</p>', '<p><a id="p17"></a>1) mişcarea de eliberare burghezo-democratică din aceste ţări trebuie să fie sprijinită de toate partidele comuniste, datoria de a da un ajutor cât mai activ revenind în primul rând muncitorilor din ţara de care naţiunea înapoiată depinde din punct de vedere colonial sau financiar;</p>', '<p><a id="p18"></a>2) trebuie dusă lupta împotriva clerului şi a celorlalte elemente reacţionare şi medievale, care se bucură de influenţă în ţările înapoiate;</p>', '<p><a id="p19"></a>3) trebuie dusă lupta împotriva panislamismului şi a curentelor similare, care încearcă să îmbine mişcarea de eliberare împotriva imperialismului european şi american cu consolidarea poziţiilor hanilor, moşierilor, imamilor etc.;</p>', '<p><a id="p20"></a>4) trebuie sprijinită în mod special mişcarea ţărănească din ţările înapoiate împotriva moşierilor, împotriva marii proprietăţi funciare, împotriva oricăror manifestări sau rămăşiţe ale feudalismului şi să se caute ca mişcărilor ţărăneşti să li se imprime un caracter cât mai revoluţionar, obţinându-se o alianţă cât mai strânsă între proletariatul comunist din Europa occidentală şi mişcarea revoluţionară a ţărănimii din Orient, din colonii şi, în general, din ţările înapoiate; în special trebuie depuse toate eforturile ca în privinţa ţărilor în care domină relaţiile precapitaliste să se aplice principiile fundamentale ale regimului sovietic, prin crearea de „Soviete ale oamenilor muncii“ etc.;</p>', '<p><a id="p21"></a>5) trebuie dusă o luptă hotărâtă împotriva vopsirii în culorile comunismului a curentelor de eliberare burghezo-democratice din ţările înapoiate; Internaţionala Comunistă nu trebuie să sprijine mişcările naţionale burghezo-democratice din colonii şi din ţările înapoiate decât cu condiţia ca elementele viitoarelor partide proletare, comuniste nu numai cu numele, din toate ţările înapoiate să fie grupate şi educate în spiritul conştiinţei sarcinilor lor speciale, a sarcinilor de luptă împotriva mişcării burghezo-democratice din cadrul naţiunii lor; Internaţionala Comunistă trebuie să se alieze vremelnic cu democraţia burgheză din colonii şi din ţările înapoiate, fără să se contopească însă cu ea şi păstrând neapărat independenţa mişcării proletare chiar dacă aceasta se află încă într-o formă absolut embrionară;</p>', '<p><a id="p22"></a>6) trebuie lămurită şi demascată fără încetare în faţa celor mai largi mase de oameni ai muncii din toate ţările, şi în special din cele înapoiate, înşelăciunea la care recurg în mod sistematic statele imperialiste creând state în aparenţă independente din punct de vedere politic, dar de fapt cu totul dependente de ele din punct de vedere economic, financiar şi militar; în situaţia internaţională actuală nu există altă salvare pentru naţiunile dependente şi slabe decât o uniune de republici sovietice.</p>', '<p><a id="p23"></a>12. Asuprirea de secole a popoarelor coloniale şi slab dezvoltate de către puterile imperialiste nu numai că a îndârjit masele muncitoare din ţările asuprite, dar le-a sădit şi un sentiment de neîncredere faţă de naţiunile asupritoare, în general, şi chiar faţă de proletariatul acestor naţiuni. Trădarea mârşavă a socialismului de către majoritatea liderilor oficiali ai acestui proletariat între 1914 şi 1919 — când prin „apărarea patriei“ se disimula în manieră social-şovinistă apărarea „dreptului“ burgheziei „proprii“ de a asupri coloniile şi de a jefui ţările dependente din punct de vedere financiar — a dus în mod necesar la accentuarea acestei neîncrederi pe deplin legitime. Pe de altă parte, cu cât este mai înapoiată o ţară, cu atât sunt mai puternice mica producţie agricolă, caracterul patriarhal şi inerţia, care conferă inevitabil o mare forţă şi persistenţă celor mai înrădăcinate prejudecăţi mic-burgheze, şi anume prejudecăţile egoismului naţional, ale mărginirii naţionale. Dat fiind că aceste prejudecăţi nu pot să dispară decât după dispariţia imperialismului şi capitalismului în ţările înaintate şi după schimbarea radicală a întregii baze a vieţii economice în ţările înapoiate, dispariţia acestor prejudecăţi reprezintă în mod necesar un proces foarte lent. De aceea, proletariatul comunist conştient din toate ţările este dator să dea dovadă de o deosebită prudenţă şi de atenţie faţă de rămăşiţele sentimentelor naţionale în ţările şi la popoarele asuprite vreme îndelungată, precum şi să facă unele concesii pentru ca neîncrederea şi prejudecăţile despre care am vorbit mai sus să fie mai repede înlăturate. Fără năzuinţa proletariatului însuşi şi, după el, a tuturor maselor de oameni ai muncii din toate ţările şi aparţinând tuturor naţiunilor din lumea întreagă spre alianţă şi unitate, victoria finală asupra capitalismului nu este cu putinţă.</p>'],
'idChr': '5.05text',
'title': '',
'info': 'Schiţa iniţială a tezelor cu privire la problema naţională şi problema colonială (1920)',
},
{'year': '1922',
'image': 'lenin3',
'content': ['<p><a id="p0"></a>În 1921, la Congresul al III-lea am adoptat o rezoluţie cu privire la structura organizatorică a partidelor comuniste şi la metodele şi conţinutul muncii lor. Această rezoluţie este minunată, dar ea este aproape complet rusească, adică se bazează în întregime pe condiţiile existente în Rusia. Aceasta este partea ei bună, dar în acelaşi timp şi partea ei proastă. Proastă pentru că, sunt convins, aproape nici un străin nu va putea s-o citească — am parcurs încă o dată această rezoluţie înainte de a face asemenea afirmaţie. În primul rând, ea este prea lungă — conţine 50 de paragrafe sau chiar mai multe. Străinii, de obicei, nu pot să citească aşa ceva. În al doilea rând, chiar dacă o s-o citească, nici unul dintre ei n-are s-o înţeleagă, tocmai pentru că este prea specific rusească. Şi asta nu pentru că este scrisă în limba rusă — ea este excelent tradusă în toate limbile —, ci pentru că este în întregime pătrunsă de spiritul rusesc. Şi în al treilea rând, chiar dacă în mod excepţional o s-o înţeleagă vreun străin, tot n-are s-o poată pune în practică. Aceasta este a treia lipsă a ei. Am stat de vorbă cu câţiva dintre delegaţii veniţi aici şi, deşi nu voi putea continua să particip personal la lucrările congresului — spre regretul meu, îmi e imposibil —, sper că voi reuşi totuşi să stau de vorbă mai pe larg cu un mare număr de delegaţi din diverse ţări. Am impresia că am comis o mare greşeală cu această rezoluţie, şi anume că ne-am închis singuri calea spre noi succese. Cum am mai spus, rezoluţia este minunat întocmită, şi eu sunt gata să subscriu la oricare din cele 50 — sau peste 50 — de paragrafe ale ei. Dar noi n-am înţeles încă cum trebuie să prezentăm străinilor experienţa noastră rusească. Tot ce s-a spus în rezoluţie a rămas literă moartă. Şi dacă nu vom înţelege acest lucru, nu vom putea merge mai departe. Cred că cel mai important pentru noi toţi, atât pentru tovarăşii ruşi cât şi pentru cei străini, este că, după cinci ani de revoluţie rusă, mai trebuie încă să învăţăm. Abia acum am căpătat posibilitatea să facem acest lucru. Nu ştiu cât de mult timp vom avea această posibilitate. Nu ştiu cât timp ne vor lăsa puterile capitaliste să învăţăm în linişte. Dar fiecare moment de răgaz pe care ni-l dă activitatea militară, pe care ni-l dă războiul, va trebui să-l folosim pentru a învăţa, şi încă de la început.</p>'],
'idChr': '5.06text',
'title': '',
'info': 'Congresul al IV-lea al Internaţionalei Comuniste (1922)',
},
{'year': '1920',
'image': 'lenin3',
'content': ['<p><a id="p0"></a>Pe scurt, pot spune că principala temă a raportului meu, sau, mai bine zis, a acestei expuneri care repetă convorbirea pe care am avut-o de curând la Moscova cu câteva sute de activişti cu funcţii de răspundere — fiindcă n-am pregătit şi nu pot să vă prezint un raport —, principala temă a acestei convorbiri o constituie demonstrarea a două teze, şi anume, în primul rând, că orice război este continuarea politicii duse în timp de pace, dar cu alte mijloace, iar în al doilea rând că concesiunile pe care le acordăm, pe care suntem nevoiţi să le acordăm, constituie o continuare a războiului sub altă formă şi cu alte mijloace. Pentru a demonstra aceste două teze — sau, mai bine zis, numai pe a doua, fiindcă prima nu mai are nevoie de o demonstraţie specială —, voi începe cu aspectul politic al problemei. Mă voi opri asupra relaţiilor dintre statele imperialiste moderne, căci ele prezintă o importanţă fundamentală pentru înţelegerea întregii politici externe contemporane. Acest lucru este esenţial pentru a înţelege de ce am adoptat o asemenea politică.</p>', '<p><a id="p1"></a>Americanul Vanderlip a adresat Consiliului Comisarilor Poporului o scrisoare în care spunea: „Noi, republicanii, care facem parte din partidul republican din America, din partidul marelui capital financiar, şi care suntem legaţi de amintirea războiului de eliberare dus împotriva statelor din Sud, nu suntem acum la putere“. El a scris aceste rânduri încă înainte de alegerile care au avut loc în noiembrie: „Noi vom învinge în alegerile din noiembrie (acum ei au şi învins), iar în martie vom avea un preşedinte al nostru. Politica noastră nu va repeta prostiile care au făcut ca America să fie amestecată în treburile Europei; noi o să ne vedem de interesele noastre. Interesele noastre americane ne duc la un conflict cu Japonia şi ne vom război cu ea. Poate că nu e lipsit de interes pentru dv. să ştiţi că în 1923 flota noastră va fi mai puternică decât cea engleză. Pentru a lupta trebuie să dispunem de petrol; fără petrol nu putem duce un război modern. Şi nu numai că trebuie să avem petrol, dar trebuie să luăm măsuri pentru ca inamicul să nu dispună de petrol. În această privinţă, Japonia se află în condiţii proaste. Foarte aproape de ea, lângă Kamciatka, se află un golf (am uitat cum se numeşte) unde sunt surse de petrol, şi noi nu vrem ca japonezii să ajungă în posesiunea acestui petrol. Dacă ne vindeţi acest teren, vă garantez că poporul nostru va fi atât de entuziasmat, încât vom recunoaşte imediat guvernul dv. Dacă nu ni-l vindeţi, ci numai ni-l concesionaţi, nu pot să spun că vom refuza sa examinăm acest proiect, dar nu pot să promit că el va stârni un entuziasm care să asigure recunoaşterea guvernului sovietic“.</p>', '<p><a id="p2"></a>În scrisoarea lui Vanderlip este expus, fără nici un înconjur, şi cu un cinism nemaipomenit, punctul de vedere al unui imperialist care vede limpede că războiul cu Japonia se apropie şi care ne face în mod direct şi făţiş propunerea: încheiaţi cu noi această tranzacţie, şi atunci veţi obţine anumite avantaje. Problema se punea astfel: Extremul Orient, Kamciatka şi o porţiune din Siberia se află acum, de fapt, în stăpânirea Japoniei, fiindcă acolo sunt atotputernice forţele ei militare, fiindcă, după cum ştiţi, împrejurările au dus la crearea unui stat-tampon, sub forma Republicii Extremului Orient, şi noi ştim foarte bine ce suferinţe fără seamăn îndură ţăranii siberieni de pe urma imperialismului japonez, ce barbarii nemaipomenite au săvârşit japonezii în Siberia. Astea le ştiu tovarăşii din Siberia, fiindcă în publicaţiile lor mai recente se vorbeşte despre ele în mod amănunţit. Totuşi, noi nu putem duce război împotriva Japoniei şi trebuie să facem totul, să încercăm nu numai să amânăm acest război, dar, dacă e posibil, să-l şi evităm, pentru că, din motive cu totul de înţeles, în momentul de faţă un asemenea război este peste puterile noastre. Totodată, Japonia, împiedicând legăturile noastre cu comerţul mondial pe calea Oceanului Pacific, ne aduce un prejudiciu imens. În asemenea condiţii, când sub ochii noştri se pregăteşte un conflict, o ciocnire între America şi Japonia — fiindcă pentru Oceanul Pacific şi pentru stăpânirea ţărmurilor lui se duce de multe decenii o luptă foarte înverşunată între Japonia şi America, şi întreaga istorie a diplomaţiei, a economiei şi comerţului referitoare la Oceanul Pacific şi la ţărmurile lui ne oferă o mulţime de indicii absolut precise că acest conflict se accentuează şi face ca războiul dintre America şi Japonia să devină inevitabil —, noi ajungem în aceeaşi situaţie în care ne-am aflat în decurs de trei ani: republica socialistă este înconjurată de ţari imperialiste, incomparabil mai puternice decât noi sub raport militar, care pun în mişcare toate mijloacele de propagandă şi agitaţie pentru a face să crească ura împotriva Republicii sovietice şi care nu vor pierde nici un prilej pentru o intervenţie militară, cum se exprimă ele, adică pentru a sugruma Puterea sovietică.</p>', '<p><a id="p3"></a>Dacă, ţinând seama de toate acestea, aruncăm o privire generală, din punctul de vedere al situaţiei internaţionale a Republicii sovietice, asupra celor trei ani care s-au scurs, devine limpede că ne-am putut menţine şi am fost în stare să învingem alianţa, extrem de puternică, a statelor Antantei, care era sprijinită de albgardiştii noştri, numai datorită faptului că între aceste state nu există nici un fel de unitate. Am putut să învingem până acum numai mulţumită profundelor disensiuni dintre puterile imperialiste, numai datorită faptului că aici nu e vorba doar de întâmplătoare disensiuni interne între partide, ci de un profund şi iremediabil antagonism între interesele economice ale ţărilor imperialiste, care, bazându-se pe proprietatea privată asupra pământului şi a capitalului, duc, prin forţa lucrurilor, o politică tâlhărească în care încercările lor de a-şi uni forţele împotriva Puterii sovietice s-au dovedit zadarnice. Dacă luăm Japonia, care ţinea sub stăpânirea ei aproape întreaga Siberie şi care ar fi putut, desigur, să-l ajute oricând pe Kolceak, vedem că principala cauză pentru care ea n-a făcut acest lucru este că interesele ei sunt radical diferite de acelea ale Americii, că ea nu voia să scoată castanele din foc pentru capitalul american. Cunoscând această slăbiciune, noi, fireşte, n-am putut să ducem decât o politică ce-şi pune ca sarcină să folosească aceste disensiuni dintre America şi Japonia în aşa fel încât să ne întărim şi să împiedicăm cât mai mult posibilitatea ca Japonia şi America să încheie un acord îndreptat împotriva noastră; că un asemenea acord este cu putinţă, avem de pe acum un exemplu: în ziarele americane a fost publicat textul unui acord între toate ţările care au promis că-l vor sprijini pe Kolceak.</p>', '<table style="margin-left: auto; margin-right: auto;"><a id="p4"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p5"></a>Când, la o adunare a activiştilor cu munci de răspundere, am avut prilejul să povestesc toate astea pe care le spun aici, un tovarăş care se întorsese din America, unde lucrase la uzinele lui Vanderlip, a rămas îngrozit şi a spus că exploatare ca aceea de la uzinele lui Vanderlip n-a mai văzut nicăieri. Şi iată că într-un asemenea rechin al capitalismului avem un propagandist în favoarea relaţiilor comerciale cu Rusia Sovietică, şi chiar dacă n-am obţine nimic în afară de acordul de concesiuni despre care este vorba, tot am putea să spunem că suntem în câştig. Am primit o serie întreagă de comunicări, desigur secrete, care arată că ţările capitaliste n-au renunţat la intenţia de a porni în primăvară un nou război împotriva Rusiei Sovietice. Avem o serie întreagă de informaţii din care reiese că unele state capitaliste fac pregătiri, şi s-ar putea spune că albgardiştii desfăşoară o muncă de pregătire în toate statele. De aceea principalul nostru interes este să obţinem restabilirea relaţiilor comerciale, iar pentru aceasta trebuie să avem măcar o parte dintre capitalişti de partea noastră.</p>', '<table style="margin-left: auto; margin-right: auto;"><a id="p6"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p7"></a>Dar dacă noi, care facem tot ce ne stă în putinţă pentru a grăbi această revoluţie, ne găsim în situaţia unei republici socialiste slabe asupra căreia se năpustesc tâlharii imperialişti, este oare justă politica noastră care încearcă să folosească discordia ivită între ei pentru a-i împiedica să înjghebeze o alianţă îndreptată împotriva noastră? Desigur că o asemenea politică este justă. Noi am dus această politică timp de patru ani de zile. Şi principalul fapt concret în care s-a manifestat această politică a fost tratatul de la Brest. Atâta timp cât am avut de înfruntat împotrivirea imperialismului german, noi, folosind contradicţiile dintre imperialişti, am putut să ne menţinem chiar şi atunci când Armata Roşie nu fusese încă creată.</p>', '<table style="margin-left: auto; margin-right: auto;"><a id="p8"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p9"></a>Tocmai acum, când au dat greş cu intervenţia lor armată împotriva Rusiei, ele nu se pot gândi numaidecât la o reîncepere a războiului; trebuie să prindem momentul şi să depunem toate eforturile pentru a ajunge, chiar şi cu preţul celor mai mari concesii, la înfiriparea unor relaţii comerciale, fiindcă în relaţii comerciale trainice cu puterile imperialiste nu credem nici un moment: vom căpăta astfel doar un răgaz vremelnic. Experienţa pe care ne-o oferă istoria revoluţiilor, a marilor conflicte ne învaţă că războaiele — un şir de războaie — sunt inevitabile. O asemenea problemă ca existenţa Republicii sovietice alături de ţările capitaliste — a Republicii sovietice înconjurate de ţări capitaliste — este ceva atât de inadmisibil pentru capitalişti, că ei vor căuta să profite de orice posibilitate ce li se va oferi, pentru a reîncepe războiul. Acum popoarele sunt obosite de războiul imperialist şi ameninţă cu răzvrătirea în caz că războiul va continua, dar nu este exclusă posibilitatea ca, după ce vor trece câţiva ani, capitaliştii să poată începe din nou războiul. Iată de ce trebuie să depunem toate eforturile pentru a folosi orice posibilitate ce ni se oferă şi să încheiem acorduri comerciale. În această privinţă pot să spun următoarele (vă rog să nu notaţi ceea ce am să vă spun). Cred că în această privinţă, prin poziţia noastră fermă, întrucât Internaţionala Comunistă nu este o instituţie guvernamentală, până la urmă vom ieşi învingători. Cu atât mai mult cu cât, în mod raţional, burghezia engleză trebuie să-şi dea seama cât de absurdă este încercarea ei de a se ridica împotriva Internaţionalei a III-a. Internaţionala a III-a s-a constituit în martie 1919. În iulie 1920 a avut loc cel de-al II-lea Congres al ei, iar după aceea în toate ţările au fost proclamate deschis condiţiile de la Moscova. Se duce lupta făţişă pentru afilierea la Internaţionala Comunistă. Pretutindeni există baze organizatorice pentru partide comuniste. În asemenea condiţii, încercarea capitaliştilor de a pune în mod tranşant, ultimativ chestiunea: fiţi buni şi terminaţi cu Internaţionala Comunistă — este ceva inadmisibil. Dar faptul că insistă asupra acestei chestiuni ne arată ce-i doare pe ei şi ce nu le place lor în politica noastră. Dar şi fără asta noi ştiam ce nu le place lor în politica noastră. O altă chestiune despre care se poate vorbi la o adunare de partid, şi care o deranjează pe Anglia, e aceea a Orientului. Anglia vrea să ne oblige să nu întreprindem nimic din ceea ce ar fi împotriva intereselor ei în Orient. Noi bucuros ne-am asuma o asemenea obligaţie. Bunăoară, Congresul popoarelor din Orient, care era un congres comunist, s-a ţinut la Baku, în Azerbaidjan, o republică de sine stătătoare, şi nu în R.S.F.S.R. Guvernul englez nu va reuşi să dovedească că noi întreprindem ceva împotriva intereselor ţării sale. Necunoscând bine constituţia noastră, ei confundă câteodată Republica Azerbaidjană cu Republica Sovietică Rusă. În acest sens, legile noastre sunt cât se poate de clare şi precise, aşa că interpretările calomnioase ale miniştrilor englezi pot fi lesne combătute.</p>', '<table style="margin-left: auto; margin-right: auto;"><a id="p10"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p11"></a>Am ajuns acum la problema relaţiilor dintre Anglia şi Franţa. Aceste relaţii sunt destul de încurcate. Pe de o parte, Anglia şi Franţa fac parte din Liga Naţiunilor şi sunt obligate să acţioneze împreună, iar pe de altă parte, ori de câte ori situaţia se complică, ele nu acţionează împreună. [...] Pentru Anglia concesiunile sunt mai acceptabile decât pentru Franţa, care tot mai visează la restituirea datoriilor, în timp ce în Anglia capitaliştii înzestraţi cât de cât cu simţ practic nici nu se mai gândesc la aşa ceva. Şi din acest punct de vedere, nouă ne convine să folosim disensiunile existente între Anglia şi Franţa, şi de aceea trebuie să insistăm asupra propunerii — care prezintă o importanţă politică — de a acorda concesiuni Angliei. În momentul de faţă avem un proiect de contract în legătură cu concesionarea de păduri în nordul îndepărtat. Ne aflăm într-o situaţie când, datorită faptului că între Anglia şi Franţa nu există o unitate politică, este de datoria noastră să acceptăm chiar un anumit risc dacă prin aceasta vom reuşi să facem ca înjghebarea unei alianţe militare între Anglia şi Franţa, îndreptată împotriva noastră, să fie îngreuiată.</p>', '<table style="margin-left: auto; margin-right: auto;"><a id="p12"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p13"></a>Să examinăm, în fine, o ultimă chestiune, şi anume atitudinea Angliei şi a întregii Antante faţă de Germania. Exceptând America, Germania este ţara cea mai înaintată, în ce priveşte dezvoltarea industriei electrotehnice, ea se află chiar la un nivel tehnic mai înalt. Şi iată că această ţară, ferecată prin tratatul de la Versailles, se află în condiţii insuportabile de existenţă. În această situaţie, Germania tinde, fireşte, spre o alianţă cu Rusia. Când trupele ruseşti se apropiau de Varşovia, întreaga Germanie era în fierbere. Cât despre o alianţă între Rusia şi această ţară, căreia i s-a înfipt mâna în gât, dar care are posibilitatea să pună în mişcare uriaşe forţe de producţie, trebuie spus că în Germania s-a ajuns la o situaţie politică încâlcită: ultrareacţionarii germani s-au dovedit a fi alături de spartachişti în simpatia lor faţă de bolşevicii ruşi. Şi acest lucru este cu totul de înţeles, fiindcă el este rezultatul unor cauze economice; el constituie fundamentul întregii situaţii economice şi al politicii noastre externe.</p>', '<p><a id="p14"></a>Atâta timp cât suntem singuri, iar lumea capitalistă este puternică, politica noastră externă constă, pe de o parte, în necesitatea de a folosi divergenţele (cel mai plăcut ar fi, desigur, să învingem toate statele imperialiste, dar o vreme destul de îndelungată noi nu vom fi în stare să facem acest lucru). Existenţa noastră depinde, pe de o parte, de faptul că există divergenţe fundamentale între puterile imperialiste, iar pe de altă parte de faptul că victoria Antantei şi pacea de la Versailles au condamnat imensa majoritate a naţiunii germane la o situaţie în care îi este imposibil să existe. Pacea de la Versailles a creat o asemenea situaţie că Germania nu poate nici măcar să viseze la obţinerea unui răgaz, nu poate nici să viseze să nu fie jefuită, să nu i se răpească mijloacele de trai, şi populaţia să nu-i fie condamnată la foamete şi la pieire; pentru ea, singurul mijloc de a se salva este, fireşte, doar o alianţă cu Rusia Sovietică, spre care îşi şi îndreaptă privirile. Capitaliştii germani sunt foarte porniţi împotriva Rusiei Sovietice, urăsc pe bolşevici şi, aidoma celor mai autentici albgardişti, împuşcă pe comuniştii din propria lor ţară. Guvernul burghez german nutreşte o ură înverşunată împotriva bolşevicilor, dar interese dictate de situaţia internaţională îl împing, împotriva propriei lui dorinţe, spre pace cu Rusia Sovietică. Acesta este, tovarăşi, cel de-al doilea pilon pe care se sprijină politica noastră externă, internaţională: să dovedim popoarelor, care îşi dau seama de povara jugului burghez, că nu există pentru ele altă salvare decât Republica sovietică. Şi faptul că, timp de trei ani, Republica sovietică a putut să reziste asaltului imperialiştilor dovedeşte că există în lume o ţară, o singură ţară, care respinge cu succes acest jug al imperialismului. O fi asta o ţară de „tâlhari“, de „jefuitori“, de „bandiţi“, de bolşevici ş.a.m.d., dar fără ea nu poate fi îmbunătăţită situaţia economică.</p>', '<table style="margin-left: auto; margin-right: auto;"><a id="p15"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p16"></a>Concesionarea de păduri în nordul îndepărtat al Rusiei europene — unde există zeci şi sute de milioane de deseatine de pădure, pe care noi nu suntem câtuşi de puţin în stare să le exploatăm pentru că ne lipsesc căile de comunicaţie şi mijloacele de producţie, pentru că n-avem posibilitatea să transportăm alimente pentru muncitorii de acolo, dar unde un stat care posedă o flotă puternică are posibilitatea să stocheze şi să transporte în mod normal cantităţi uriaşe de lemn — prezintă pentru noi un avantaj economic evident.</p>', '<p><a id="p17"></a>Dacă vrem să facem schimb de mărfuri cu străinătatea — şi noi vrem să facem acest schimb, înţelegem necesitatea lui —, atunci avem tot interesul să obţinem cât mai repede din ţările capitaliste mijloacele de producţie (locomotive, maşini, aparate electrice) fără de care nu vom putea să refacem cât de cât serios industria noastră, iar în unele cazuri nu vom putea s-o refacem de loc, fiindcă nu putem procura maşinile necesare pentru fabricile noastre. Trebuie să momim capitalismul asigurându-i un profit deosebit de ridicat. El va obţine un profit în plus — treacă de la noi şi acest profit în plus —, noi însă vom obţine astfel principalul lucru cu ajutorul căruia ne vom întări, ne vom pune definitiv pe picioare şi vom învinge capitalismul pe plan economic.</p>', '<table style="margin-left: auto; margin-right: auto;"><a id="p18"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p19"></a>Capitaliştii vin la noi ca să ducă un nou război, şi însăşi existenţa lor înseamnă un război împotriva lumii socialiste ce-i înconjură. Întreprinderile economice capitaliste într-un stat socialist înseamnă război pentru comerţul liber, împotriva politicii de predare obligatorie a surplusurilor de cereale, înseamnă război pentru proprietatea privată, împotriva republicii care a desfiinţat această proprietate.</p>', '<table style="margin-left: auto; margin-right: auto;"><a id="p20"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p21"></a>Cred că suntem cu toţii de acord că politica de concesiuni este şi o politică de continuare a războiului. Dar sarcina noastră este să apărăm existenţa republicii socialiste, care e izolată şi e înconjurată de duşmani capitalişti. Să menţinem neatinsă această republică, care este mult mai slabă decât duşmanii capitalişti din jurul ei, şi să-i lipsim astfel pe aceştia de posibilitatea de a încheia o alianţă între ei în vederea luptei împotriva noastră, să-i împiedicăm să-şi realizeze politica lor şi să nu le dăm posibilitatea de a obţine victoria; sarcina noastră este să-i asigurăm Rusiei uneltele şi mijloacele necesare pentru a-şi reface economia, fiindcă, atunci când le vom obţine, vom sta atât de solid pe picioarele noastre, că nu vom mai avea a ne teme de nici un fel de duşmani din lumea capitalistă. Acesta este punctul de vedere de care ne-am lăsat călăuziţi în politica noastră de concesiuni şi pe care am ţinut să vi-l expun aici.</p>'],
'idChr': '5.07text',
'title': '',
'info': 'Al VIII-lea Congres General al Sovietelor din Rusia (1920)',
},
{'year': 'b',
'image': 'lenin3',
'content': ['<p><a id="p0"></a>Tovarăşi, cred că mă pot mărgini să spun doar câteva cuvinte. Precum ştiţi, noi am convocat înainte de termen această conferinţă, punându-ne drept scop principal să ajungem la o clarificare deplină între forul central şi organele locale, între cadrele de partid şi toţi lucrătorii sovietici în privinţa politicii economice. Cred că conferinţa şi-a îndeplinit în mod cert această sarcină. Tovarăşii au relevat aici în repetate rânduri că tov. Osinski a exprimat cât se poate de just starea de spirit a unui mare număr de activişti de partid locali, şi, pe cât se pare, chiar pe aceea a celor mai mulţi dintre ei atunci când a spus că trebuie înlăturate orice îndoieli că politica trasată de Congresul al X-lea al partidului şi întărită ulterior prin decrete şi hotărâri este adoptată fără rezerve de către partid, ca o politică ce urmează să fie aplicată în mod serios şi vreme îndelungată. Conferinţa a exprimat şi a subliniat cu toată tăria această teză şi a completat-o cu o serie întreagă de puncte. După ce tovarăşii se vor întoarce în localităţile respective, nu va rămâne nici cea mai mică posibilitate de interpretare greşită. Desigur, atunci când trasăm o politică care e menită să dureze ani de zile, noi nu uităm nici o clipă că revoluţia mondială, ritmul şi condiţiile dezvoltării ei pot să schimbe totul. În prezent situaţia internaţională este de aşa natură, că s-a creat un oarecare echilibru, deşi temporar şi instabil; un echilibru în sensul că statele imperialiste, cu toată ura lor împotriva Rusiei Sovietice şi cu toată dorinţa lor de a se năpusti asupra ei, au renunţat la această idee, pentru că descompunerea lumii capitaliste e în progres continuu, unitatea ei slăbeşte tot mai mult şi, cu fiecare an, cu fiecare lună, cu fiecare săptămână chiar, presiunea exercitată de popoarele coloniale asuprite, care numără peste un miliard de oameni, devine tot mai puternică. Dar noi nu putem să facem nici un fel de preziceri în această privinţă. În momentul de faţă, principala noastră înrâurire asupra revoluţiei internaţionale o exercităm prin politica noastră economică. Toată lumea, toţi oamenii muncii din toate ţările lumii, fără nici o excepţie şi fără nici o exagerare, îşi îndreaptă privirile spre Republica Sovietică Rusă. Aceasta este o realitate. Capitaliştii nu pot să treacă sub tăcere, să ascundă nimic din toate acestea; de aceea ei caută cu predilecţie să exploateze greşelile noastre economice şi slăbiciunea noastră. În acest domeniu, lupta a fost transpusă pe scară mondială. Dacă vom rezolva această problemă, vom câştiga în mod sigur şi definitiv pe scară internaţională. De aceea problemele construcţiei economice capătă pentru noi o importanţă cu totul excepţională. Pe frontul acesta trebuie să câştigăm victoria printr-o ridicare şi o înaintare lentă, treptată — rapidă nu se poate —, dar neîncetată. Şi cred că conferinţa noastră şi-a dat fără doar şi poate contribuţia ei la atingerea acestui ţel. (<span class="spt">Aplauze</span>.)</p>'],
'idChr': '5.08text',
'title': '',
'info': 'A X-a Conferinţă Generală a P.C.(b) din Rusia (1921)',
},
{'year': '1913',
'image': 'lenin1',
'content': ['<h6 style="text-align: center;"><a id="p0"></a>Trei izvoare şi trei părţi constitutive<br/>ale marxismului</h6>', '<p><a id="p1"></a>Învăţătura lui Marx stârneşte în toată lumea civilizată cea mai mare ostilitate şi cea mai mare ură din partea întregii ştiinţe burgheze (atât oficiale cât şi liberale), care vede în marxism un soi de „sectă dăunătoare“. La o altă atitudine nici nu ne putem aştepta, căci într-o societate bazată pe lupta de clasă nu poate exista ştiinţă socială „imparţială“. <a id="cit19"></a><i>Întreaga</i> ştiinţă oficială şi liberală <i>apără</i>, într-un fel sau altul, robia salariată, pe când marxismul a declarat acestei robii un război necruţător. A te aştepta la o ştiinţă imparţială în societatea robiei salariate ar fi aceeaşi stupidă naivitate ca şi când te-ai aştepta la imparţialitate din partea fabricanţilor în chestiunea dacă n-ar fi cazul să se mărească salariul muncitorului prin micşorarea profitului capitalului.</p>', '<p><a id="p2"></a>Mai mult decât atât. Istoria filozofiei şi istoria ştiinţelor sociale ne arată foarte clar că în marxism nu există nimic asemănător cu „sectarismul“, în înţelesul unei doctrine închistate, osificate, care să se fi ivit <i>alăturea</i> de drumul larg al dezvoltării civilizaţiei mondiale. Dimpotrivă, întreaga genialitate a lui Marx constă tocmai în faptul că el a dat răspuns la problemele pe care gândirea înaintată a omenirii le pusese de mai înainte. Învăţătura lui a luat fiinţă ca o <i>continuare</i> directă a doctrinelor celor mai de seamă reprezentanţi ai filozofiei, ai economiei politice şi ai socialismului.</p>', '<p><a id="p3"></a><a id="cit20"></a>Învăţătura lui Marx este atotputernică fiindcă este justă. Ea este completă şi armonioasă, dând oamenilor o concepţie unitară despre lume, o concepţie care nu se împacă cu nici o superstiţie, cu nici o reacţiune, cu nici o apărare a asupririi burgheze. Ea este succesoarea legitimă a tot ce a creat omenirea mai bun în secolul al XIX-lea: filozofia germană, economia politică engleză şi socialismul francez.</p>', '<p><a id="p4"></a>Asupra acestor trei izvoare, care sunt în acelaşi timp părţi constitutive ale marxismului, intenţionăm să ne oprim acum pe scurt.</p>', '<p>\xa0</p>', '<p class="mid" style="text-align: center;"><a id="p5"></a><b>I</b></p>', '<p><a id="p6"></a>Filozofia marxismului este <i>materialismul</i>. De-a lungul întregii istorii moderne a Europei, şi îndeosebi la sfârşitul secolului al XVIII-lea, în Franţa, unde se desfăşura bătălia hotărâtoare împotriva tuturor rămăşiţelor medievale, împotriva spiritului feudal în instituţii şi în idei, materialismul s-a dovedit singura filozofie consecventă, fidelă învăţăturii ştiinţelor naturii, duşmană a superstiţiilor, bigotismului etc. De aceea duşmanii democraţiei s-au străduit din răsputeri „să combată“, să submineze, să defăimeze materialismul şi au apărat diferitele forme ale idealismului filozofic, care întotdeauna se reduce, într-un fel sau altul, la apărarea sau susţinerea religiei.\t</p>', '<p><a id="p7"></a>Marx şi Engels au susţinut în chipul cel mai hotărât materialismul filozofic şi au lămurit în repetate rânduri cât de profund greşite sunt abaterile de orice fel de la această bază. Concepţiile lor sunt expuse în modul cel mai limpede şi mai amănunţit în operele lui Engels „Ludwig Feuerbach“ şi „Anti-Dühring“, care, întocmai ca şi „Manifestul Comunist“, sunt cărţile de căpătâi ale oricărui muncitor conştient.</p>', '<p><a id="p8"></a>Marx nu s-a oprit însă la materialismul secolului al XVIII-lea, ci a dezvoltat filozofia mai departe. El a îmbogăţit-o cu cuceririle filozofiei clasice germane, în special ale sistemului lui Hegel, care, la rândul său, dusese la materialismul lui Feuerbach. Cea mai însemnată dintre aceste cuceriri este <i>dialectica</i>, adică teoria dezvoltării în forma ei cea mai completă, mai profundă şi mai eliberată de unilateralitate, teoria relativităţii cunoştinţelor omeneşti, care ne dă o reflectare a materiei în veşnică dezvoltare. Cele mai noi descoperiri în ştiinţele naturii — radiul, electronii, transformarea elementelor — au confirmat în mod strălucit materialismul dialectic al lui Marx, în ciuda teoriilor filozofilor burghezi cu „noile“ lor reîntoarceri la vechiul şi putredul idealism.</p>', '<p><a id="p9"></a>Dezvoltând şi aprofundând materialismul filozofic, Marx l-a dus până la capăt şi l-a extins de la cunoaşterea naturii la cunoaşterea <i>societăţii omeneşti</i>. <i>Materialismul istoric</i> al lui Marx s-a dovedit a fi cea mai grandioasă cucerire a gândirii ştiinţifice. Haosului şi arbitrarului care domniseră până atunci în concepţiile despre istorie şi politică le-a luat locul o teorie ştiinţifică uimitor de unitară şi de armonioasă, care arată cum o orânduire socială dezvoltându-se, ca urmare a creşterii forţelor de producţie, se transformă într-o altă orânduire, superioară, — cum feudalismul, de pildă, dezvoltându-se, se transformă în capitalism.</p>', '<p><a id="p10"></a>Întocmai cum cunoaşterea omului oglindeşte natura, care există independent de el, adică materia în dezvoltare, tot astfel şi <i>cunoaşterea socială</i> a omului (adică diversele concepţii şi doctrine filozofice, religioase, politice etc.) oglindeşte <i>orânduirea economică</i> a societăţii. Instituţiile politice alcătuiesc suprastructura bazei economice. Vedem, de pildă, cum diferitele forme politice ale statelor contemporane din Europa slujesc la consolidarea dominaţiei burgheziei asupra proletariatului.</p>', '<p><a id="p11"></a>Filozofia lui Marx este materialismul filozofic desăvârşit, care a dat omenirii, şi îndeosebi clasei muncitoare, un puternic instrument de cunoaştere.</p>', '<p>\xa0</p>', '<p class="mid" style="text-align: center;"><a id="p12"></a><b>II</b></p>', '<p><a id="p13"></a>Ajungând la concluzia că orânduirea economică este baza pe care se înalţă suprastructura politică, Marx a acordat o deosebită atenţie studierii acestei orânduiri economice. Opera principală a lui Marx, „Capitalul“, este consacrată studierii orânduirii economice moderne, cu alte cuvinte studierii societăţii capitaliste.</p>', '<p><a id="p14"></a>Economia politică clasică dinainte de Marx a apărut în Anglia, cea mai dezvoltată ţară capitalistă. Adam Smith şi David Ricardo, cercetând orânduirea economică, au pus temelia teoriei <i>valorii bazate pe muncă</i>. Marx le-a continuat opera. El a fundamentat-o cu precizie şi a dezvoltat-o în mod consecvent. El a arătat că valoarea oricărei mărfi este determinată de timpul de muncă socialmente necesar pentru producerea ei.</p>', '<p><a id="p15"></a><a id="cit21"></a>Acolo unde economiştii burghezi vedeau o relaţie între lucruri (schimb de marfă contra marfă), Marx a descoperit <i>relaţii între oameni</i>. Schimbul de mărfuri exprimă legătura între diferiţi producători, prin mijlocirea pieţei. <i>Banii</i> înseamnă că această legătură devine din ce în ce mai strânsă, unind întrega viaţă economică a diferitor producători într-un tot întreg. <i>Capitalul</i> înseamnă dezvoltarea mai departe a acestei legături: forţa de muncă a omului devine marfă. Muncitorul salariat îşi vinde forţa de muncă proprietarului pământului, al fabricilor, al uneltelor de muncă. Cu o parte a zilei de muncă muncitorul acoperă cheltuielile necesare întreţinerii sale şi a familiei sale (salariul), iar cealaltă parte a zilei muncitorul munceşte degeaba, creând <i>plusvaloare</i> pentru capitalist, izvorul profitului, izvorul bogăţiei clasei capitaliste.</p>', '<p><a id="p16"></a>Teoria plusvalorii este piatra unghiulară a teoriei economice a lui Marx.</p>', '<p><a id="p17"></a><a id="cit22"></a>Capitalul, creat prin munca muncitorului, asupreşte pe muncitor, ruinează pe micii patroni şi creează o armată de şomeri. În industrie, victoria marii producţii se vede dintr-o dată, dar şi în agricultură observăm acelaşi fenomen: superioritatea marii agriculturi capitaliste creşte, folosirea maşinilor creşte şi ea, gospodăria ţărănească e prinsă în laţul capitalului bănesc, decade şi se ruinează strivită sub povara tehnicii sale înapoiate. În agricultură, decăderea micii producţii îmbracă alte forme, dar existenţa ei este un fapt incontestabil.</p>', '<p><a id="p18"></a><a id="cit23"></a>Zdrobind mica producţie, capitalul duce la sporirea productivităţii muncii şi la crearea unei situaţii de monopol pentru uniunile celor mai mari capitalişti. Producţia însăşi devine într-o măsură din ce în ce mai mare socială — sute de mii şi milioane de muncitori sunt legaţi laolaltă într-un organism economic coordonat —, pe când produsul muncii în comun este însuşit de un mănunchi de capitalişti. Anarhia în producţie creşte, crizele devin din ce în ce mai frecvente, goana turbată după pieţe se înteţeşte, pentru masele populaţiei existenţa devine din ce în ce mai nesigură.</p>', '<p><a id="p19"></a>Mărind dependenţa muncitorilor de capital, orânduirea capitalistă creează forţa grandioasă a muncii unite.</p>', '<p><a id="p20"></a>Pornind de la primii germeni ai economiei bazate pe marfă, de la schimbul simplu, Marx a urmărit dezvoltarea capitalismului până la formele lui superioare, la marea producţie.</p>', '<p><a id="p21"></a>Şi experienţa tuturor ţărilor capitaliste, atât a celor vechi cât şi a celor noi, arată concret an de an unui număr tot mai mare de muncitori justeţea teoriei lui Marx.</p>', '<p><a id="p22"></a><a id="cit24"></a>Capitalismul a învins în toată lumea, însă această biruinţă este numai preludiul biruinţei muncii asupra capitalului.</p>', '<p>\xa0</p>', '<p class="mid" style="text-align: center;"><a id="p23"></a><b>III</b></p>', '<p><a id="p24"></a><a id="cit25"></a>Când iobăgia a fost răsturnată şi <i>„libera“</i> societate capitalistă a apărut la lumina zilei, s-a văzut îndată că această libertate însemna un nou sistem de asuprire şi exploatare a poporului muncitor. Au început să se ivească imediat diferite doctrine socialiste ca o reflectare a acestei asupriri, ca un protest împotriva ei. Dar la începuturile lui socialismul a fost un socialism <i>utopic</i>. El critica societatea capitalistă, o condamna şi o blestema, visa nimicirea ei, visa o orânduire mai bună, încerca să convingă pe bogaţi de imoralitatea exploatării.</p>', '<p><a id="p25"></a>Socialismul utopic n-a putut însă să arate care este adevărata ieşire. El n-a fost în stare nici să explice esenţa robiei salariate în capitalism, nici să descopere legile dezvoltării acestuia, nici să găsească <i>forţa socială</i> în stare să devină creatoarea unei societăţi noi.</p>', '<p><a id="p26"></a>Revoluţiile vijelioase care au însoţit în toată Europa şi mai ales în Franţa căderea feudalismului, a iobăgiei, au dezvăluit din ce în ce mai limpede că baza întregii dezvoltări şi forţa ei motrice este <i>lupta de clasă</i>.</p>', '<p><a id="p27"></a>Nici una dintre victoriile libertăţii politice împotriva clasei feudalilor n-a fost câştigată fără împotrivirea cea mai desperată. Nici o ţară capitalistă nu s-a orânduit pe o bază mai mult sau mai puţin liberă şi democratică, fără o luptă pe viaţă şi pe moarte între diferitele clase ale societăţii capitaliste.</p>', '<p><a id="p28"></a>Genialitatea lui Marx constă în faptul că el a fost în stare, înaintea tuturora, să tragă de aici şi să aplice consecvent concluzia pe care o indică întreaga istorie mondială. Această concluzie este teoria <i>luptei de clasă</i>.</p>', '<p><a id="p29"></a><a id="cit26"></a>Oamenii au fost şi vor fi întotdeauna victime stupide ale înşelării şi ale autoînşelării în politică atâta timp cât nu vor învăţa să caute îndărătul fiecărei fraze, declaraţii şi făgăduieli cu caracter moral, religios, politic sau social <i>interesele</i> unor clase sau ale altora. Adepţii reformelor şi ai îmbunătăţirilor vor fi întotdeauna prostiţi de apărătorii vechiului atâta timp cât nu vor înţelege că orice instituţie veche, oricât de barbară şi de putredă ar părea, se menţine graţie forţelor de care dispun unele sau altele din clasele stăpânitoare. <a id="cit27"></a>Iar pentru a sfărâma împotrivirea acestor clase există <i>un singur</i> mijloc: a găsi în însăşi societatea care ne înconjură, a lumina şi a organiza pentru luptă forţele care pot — şi, datorită situaţiei lor sociale, <i>trebuie</i> — să constituie forţa capabilă să înlăture vechiul şi să creeze noul.</p>', '<p><a id="p30"></a>Numai materialismul filozofic al lui Marx arată proletariatului ieşirea din robia spirituală în care au vegetat până acum toate clasele asuprite. Numai teoria economică a lui Marx lămureşte adevărata situaţie a proletariatului în orânduirea generală a capitalismului.</p>', '<p><a id="p31"></a>În lumea întreagă, din America până în Japonia şi din Suedia până în Africa de sud, se înmulţesc organizaţiile de sine stătătoare ale proletariatului. El se luminează şi-şi face educaţia ducând lupta sa de clasă, el se eliberează de prejudecăţile societăţii burgheze, îşi strânge tot mai mult rândurile şi învaţă să cunoască măsura succeselor sale, îşi oţeleşte forţele şi creşte irezistibil.\r\n</p>'],
'idChr': '6.01.01text',
'title': 'Trei izvoare şi trei părţi constitutive ale marxismului',
'info': 'Trei izvoare şi trei părţi constitutive ale marxismului (1913)',
},
{'year': '1908',
'image': 'lenin2',
'content': ['<h6 style="text-align: center;"><a id="p0"></a>Partidele în filozofie şi acefalii filozofiei</h6>', '<p><a id="p1"></a>Ne-a mai rămas să examinăm problema raportului dintre machism şi religie. Dar această problemă se pune pe un plan mai larg şi ne duce la întrebarea dacă există în genere partide în filozofie şi ce semnificaţie are nepartinitatea în filozofie.</p>', '<p><a id="p2"></a>În tot cursul expunerii noastre de până acum am urmărit lupta dintre <i>materialism</i> şi <i>idealism</i> în fiecare dintre problemele gnoseologice atinse de noi, în fiecare problemă filozofică ridicată de fizica modernă. Sub paravanul noilor subtilităţi terminologice, sub mormanele de gunoi ale scolasticii savante am găsit mereu, fără excepţie, <i>două</i> linii fundamentale, două orientări fundamentale în rezolvarea problemelor filozofice. Să considerăm oare ca factor prim natura, materia, fizicul, lumea exterioară şi ca factor secund conştiinţa, spiritul, senzaţia (sau experienţa, potrivit terminologiei <i>răspândite</i> în ziua de azi), psihicul etc., iată problema fundamentală care <i>în fapt</i> continuă să-i împartă pe filozofi <i>în două mari tabere</i>. Izvorul a mii şi mii de greşeli şi confuzii în acest domeniu constă tocmai în faptul că sub aparenţa pe care o creează termenii, definiţiile, trucurile scolastice şi artificiile verbale <i>se pierd din vedere</i> aceste două tendinţe fundamentale (Bogdanov, de pildă, nu vrea să-şi recunoască idealismul, pentru că la el, vedeţi dv., noţiunile „metafizice“ „natură“ şi „spirit“ au fost înlocuite prin noţiunile „fizicul“ şi „psihicul“, pe care ni le furnizează „experienţa“. A schimbat un cuvânt cu altul!).</p>', '<p><a id="p3"></a>Genialitatea lui Marx şi Engels constă tocmai în faptul că în decursul unei perioade îndelungate, timp <i>de aproape o jumătate de secol</i>, ei au dezvoltat materialismul, au făcut să progreseze una din cele două linii fundamentale în filozofie, nu şi-an pierdut timpul eu reexaminarea unor probleme gnoseologice deja rezolvate, ci au aplicat în mod consecvent şi au arătat <i>cum</i> trebuie să fie aplicat acest materialism în domeniul ştiinţelor sociale, măturând fără cruţare, ca pe un gunoi, inepţiile, galimatiile emfatice şi pretenţioase, nenumăratele încercări de „a descoperi“ o linie „nouă“ în filozofie, de a inventa o orientare „nouă“ etc. Verbalismul încercărilor de acest gen, jocul scolastic de-a noi „isme“ filozofice, întunecarea esenţei problemei prin artificii meşteşugite, incapacitatea de a înţelege şi de a înfăţişa clar lupta dintre cele două orientări gnoseologice fundamentale — iată ce au combătut şi au înfierat Marx şi Engels în tot cursul activităţii lor.</p>', '<p><a id="p4"></a>Am spus: timp de aproape o jumătate de secol. Într-adevăr, încă în 1843, când Marx era abia pe cale de a deveni Marx, adică întemeietorul socialismului ca ştiinţă, întemeietorul <i>materialismului contemporan</i>, care e incomparabil mai bogat în conţinut şi mai consecvent decât toate formele de materialism care l-au precedat, încă pe atunci Marx a indicat cu o uimitoare claritate liniile fundamentale în filozofie. K. Grün citează scrisoarea adresată de Marx lui Feuerbach la 20 octombrie 1843, în care Marx îl roagă pe Feuerbach să scrie pentru „Deutsch-Französische Jahrbücher“ un articol împotriva lui Schelling. După ce arată că Schelling, cu pretenţiile sale de a îmbrăţişa şi a depăşi toate orientările filozofice anterioare, nu este decât un fanfaron, Marx continuă: „Romanticilor şi misticilor francezi Schelling le spune: eu sunt îmbinarea filozofiei şi a teologiei; materialiştilor francezi: eu sunt îmbinarea cărnii şi a ideii; scepticilor francezi: eu sunt distrugătorul dogmatismului“. <a href="javascript:void(0);" id="n254">[254]</a> Marx a văzut încă pe atunci că „scepticii“, indiferent că se numesc humeişti sau kantieni (sau machişti, în secolul al XX-lea), vociferează atât împotriva „dogmaticii“ materialismului cât şi împotriva „dogmaticii“ idealismului şi, fără a se lăsa abătut din drum de vreunul din miile de aşa-zise sisteme filozofice, a ştiut, pornind de la Feuerbach, să se situeze pe drumul materialismului împotriva idealismului. Treizeci de ani mai târziu, în postfaţa la ediţia a doua a primului volum al „Capitalului“, Marx opune tot atât de clar şi de precis <i>materialismul său idealismului</i> lui Hegel, adică idealismului celui mai consecvent şi mai dezvoltat, înlăturând cu dispreţ „pozitivismul“ lui Comte şi aruncând filozofilor contemporani epitetul de epigoni jalnici, care îşi închipuie că l-au nimicit pe Hegel, dar care în fapt nu fac decât să repete erorile prehegeliene ale lui Kant şi ale lui Hume. În scrisoarea sa către Kugelmann din 27 iunie 1870, Marx îi tratează cu tot atâta dispreţ pe „Buchner, Lange, Dühring, Fechner etc.“ pentru faptul că n-au fost în stare să înţeleagă dialectica lui Hegel şi că-l desconsideră pe acesta din urmă. <a href="javascript:void(0);" id="n255">[255]</a> Luaţi, în sfârşit, diferitele observaţii de ordin filozofic făcute de Marx în „Capitalul“ şi în alte lucrări şi veţi găsi peste tot o <i>invariabilă</i> temă fundamentală: insistenta afirmare a <i>materialismului</i> şi ironii pline de dispreţ la adresa oricăror încercări de estompare, a oricăror confuzii şi a oricăror devieri spre <i>idealism</i>. Toate observaţiile filozofice ale lui Marx gravitează în jurul acestor două contrarii ireductibile, iar din punctul de vedere al filozofiei de catedră tocmai această „îngustime“ şi „unilateralitate“ este aceea care constituie neajunsul lor. În realitate însă, acest refuz de a lua în considerare hibridele proiecte de conciliere a materialismului cu idealismul constituie un merit deosebit de mare al lui Marx, care a mers <i>înainte</i> pe un drum filozofic bine precizat.</p>', '<p><a id="p5"></a>Cu totul în spiritul lui Marx şi în strânsă colaborare cu el, Engels subliniază clar şi concis, în toate lucrările sale filozofice, opoziţia ireductibilă dintre linia materialistă şi cea idealistă în <i>toate</i> problemele, fără a lua în serios, nici în 1878, nici în 1888 şi nici în 1892, neîncetatele sforţări de „a depăşi“ „unilateralitatea“ materialismului şi a idealismului, de a proclama o <i>nouă</i> linie, vreun nou „pozitivism“, „realism“ sau vreun alt şarlatanism profesoral.</p>', '<table style="margin-left: auto; margin-right: auto;"><a id="p6"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p7"></a>Marx şi Engels au fost de la început şi până la sfârşit partinici în filozofie; ei ştiau să descopere devierile de la materialism şi concesiile făcute idealismului şi fideismului în toate orientările „cele mai noi“, de orice fel ar fi fost ele. De aceea pe Huxley ei l-au judecat <i>exclusiv</i> din punctul de vedere al promovării consecvente a materialismului. De aceea i-au reproşat ei lui Feuerbach că nu a dus până la capăt materialismul, că s-a dezis de materialism din cauza greşelilor unora dintre materialişti, că a combătut religia cu scopul de a o înnoi sau de a inventa o religie nouă, că în sociologie nu a ştiut să se debaraseze de frazeologia idealistă şi să devină materialist.</p>', '<p><a id="p8"></a>Şi această măreaţă şi extrem de valoroasă tradiţie a învăţătorilor săi a fost pe deplin apreciată şi preluată de J. Dietzgen, <a href="javascript:void(0);" id="n256">[256]</a> oricare ar fi greşelile lui parţiale în expunerea materialismului dialectic. J. Dietzgen a săvârşit multe greşeli prin neîndemânaticele sale abateri de la materialism, dar el n-a încercat niciodată să se delimiteze principial de materalism, să înalţe un steag „nou“; în momentele hotărâtoare, el declara întotdeauna ferm şi categoric: sunt materialist, filozofia noastră este materialistă. „Dintre toate partidele — spunea pe bună dreptate Joseph Dietzgen —, cel mai respingător este partidul de mijloc... După cum în politică partidele se grupează din ce în ce mai mult în două tabere..., tot aşa şi ştiinţa se împarte în două clase fundamentale (Generalklassen): metafizicienii de o parte, fizicienii sau materialiştii de altă parte. <a href="javascript:void(0);" id="n257">[257]</a> Elementele intermediare şi şarlatanii conciliatori sub cele mai diferite etichete — spiritualiştii, senzualiştii, realiştii etc. etc. — cad, în drumul lor, când într-un curent, când într-altul. Noi cerem o atitudine categorică, clară. Idealişti <a href="javascript:void(0);" id="n258">[258]</a> se intitulează obscurantiştii (Retraitebläser) reacţionari, iar materialişti trebuie să fie numiţi toţi cei care tind să izbăvească intelectul uman de panglicăria metafizică... Dacă am compara unul dintre cele două partide cu un corp solid, iar pe celălalt cu un corp lichid, înseamnă că la mijloc se află un soi de terci“. <a href="javascript:void(0);" id="n259">[259]</a></p>', '<p><a id="p9"></a>Aşa este! „Realiştii“ etc., inclusiv „pozitiviştii“, machiştii etc., toţi aceştia nu oferă decât un terci anost, ei sunt odiosul <i>partid de mijloc</i> în filozofie, partid care în orice problemă amestecă laolaltă orientarea materialistă şi cea idealistă. Încercările de a ieşi din cadrul acestor două orientări fundamentale ale filozofiei nu sunt nimic altceva decât „şarlatanie conciliatoare“.</p>'],
'idChr': '6.01.02text',
'title': 'Partidele în filozofie şi acefalii filozofiei',
'info': 'Materialism şi empiriocriticism (1908)',
},
{'year': '1914',
'image': 'lenin1',
'content': ['<h6 style="text-align: center;"><a id="p0"></a>Fragmente din conspectul cărţilor lui Hegel</h6>', '<p class="mid"><a id="p1"></a>Conspectul cărţii lui Hegel „Ştiinţa logicii“, 1914</p>', '<table style="margin-left: auto; margin-right: auto;"><a id="p2"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p3"></a>\n<tbody>\n<tr>\n<td>\n<p>Logica nu este ştiinţa formelor exterioare ale gândirii, ci a legilor de dezvoltare „ale tuturor lucrurilor materiale, naturale şi spirituale“, adică a legilor de dezvoltare ale întregului conţinut concret al lumii şi a cunoaşterii acesteia, adică bilanţul, suma, concluzia istoriei cunoaşterii lumii.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p4"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p5"></a>\n<tbody>\n<tr>\n<td>\n<p>Cum trebuie înţeles acest lucru?</p>\n<p>În faţa omului se află <i>reţeaua</i> de fenomene naturale. Omul instinctiv, sălbaticul, nu se desprinde pe sine din natură. Omul conştient se desprinde; categoriile sunt trepte ale acestei desprinderi, adică ale cunoaşterii lumii, puncte nodale în reţea, care-l ajută s-o cunoască şi s-o cucerească.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p6"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p7"></a>Şi Hegel formulează două cerinţe fundamentale:</p>', '<p><a id="p8"></a>1) «Necesitatea legăturii»</p>', '<p><a id="p9"></a>şi</p>', '<p><a id="p10"></a>2) «generarea imanentă a deosebirilor».</p>', '<table border="1" style="margin-left: 10%; margin-right: 10%;"><a id="p11"></a>\n<tbody>\n<tr>\n<td>\n<p>Foarte important!! Iată ce înseamnă aceste cerinţe după părerea mea:</p>\n<p>1) Este <i><span class="spt">necesară</span></i> înlănţuirea, legătura obiectivă între toate laturile, forţele, tendinţele etc. într-un ansamblu de fenomene dat;</p>\n<p>2) <i>„generarea</i> imanentă a deosebirilor“ — logica internă obiectivă a evoluţiei şi a luptei dintre deosebiri, a polarităţii.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p12"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p13"></a>\n<tbody>\n<tr>\n<td>\n<p class="noind" style="text-align: center;">#</p>\n<p>Nu cumva prin aceasta vrea să spună că şi aparenţa este obiectivă, deoarece în ea există <i>una dintre laturile lumii <span class="spt">obiective</span>?</i> Nu numai Wesen [esenţa], dar şi Schein este obiectivă. Există o deosebire între subiectiv şi obiectiv, <b>DAR ŞI EA ÎŞI ARE LIMITELE EI</b>.</p>\n</td>\n</tr>\n</tbody>\n</table>', '<table><a id="p14"></a>\n<tbody>\n<tr>\n<td>\n<p class="noind" style="margin-left: 0%; margin-right: 0%; text-align: center;">comp. „Capitalul“</p>\n</td>\n<td class="special"></td>\n<td class="special"></td>\n<td>\n</td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p15"></a>\n<tbody>\n<tr>\n<td>\n<p>Excelentă formulă: „Nu numai universalul abstract, ci universalul care întruchipează în el bogăţia particularului, a individualului, a singularului“ (întreaga bogăţie a particularului şi a singularului!)!! Tres bien! [Foarte bine!]</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p16"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p17"></a>\n<tbody>\n<tr>\n<td>\n<p><a id="cit87"></a><i><span class="spt">Dialectica</span></i> este teoria care ne arată cum pot fi şi cum sunt (cum devin) <i><span class="spt">identice contrariile</span></i>, în ce condiţii sunt ele identice, transformându-se unul în altul, de ce mintea omenească nu trebuie să ia aceste contrarii ca moarte, încremenite, ci ca vii, condiţionate, mobile, ca transformându-se unul într-altul. En lisant Hegel... [Citindu-l pe Hegel...]</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p18"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table><a id="p19"></a>\n<tbody>\n<tr>\n<td>\n<table border="1" style="margin-left: 10%; margin-right: 10%;">\n<tbody>\n<tr>\n<td>\n<p>Pătrunzător şi inteligent! Conceptele, care de obicei par moarte, Hegel le analizează şi arată că în ele <i><span class="spt">există</span></i> mişcare. Finit? adică mişcându-se spre un sfârşit! Ceva? — adică <i><span class="spt">nu ceea ce</span></i> este altceva. Fiinţare în general? — adică o astfel de nedeterminare încât fiinţarea = nefiinţarea. O elasticitate multilaterală, universală a conceptelor, care merge până la identitatea contrariilor — iată în ce constă esenţialul. Această elasticitate, aplicată în mod subiectiv, = eclectism şi sofistică. Elasticitatea aplicată <i>în mod obiectiv</i>, adică reflectând universalitatea procesului material şi unitatea lui, este dialectica, este reflectarea justă a dezvoltării eterne a lumii.</p>\n</td>\n</tr>\n</tbody>\n</table>\n</td>\n<td><p class="noind" style="text-align: center;">N.B. gânduri despre dialectică<br/>en lisant Hegel</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p20"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p21"></a>\n<tbody>\n<tr>\n<td>\n<p>Ideea transformării idealului în real este <i>profundă:</i> foarte importantă pentru istorie. Dar şi în viaţa personală a omului se vede că această idee conţine mult adevăr. Împotriva materialismului vulgar. N.B. Deosebirea dintre ideal şi material nu este nici ea absolută, überschwenglich. <a href="javascript:void(0);" id="n260">[260]</a></p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p22"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p23"></a>\n<tbody>\n<tr>\n<td>\n<p>Se vede că Hegel ia a sa autodezvoltare a conceptelor, a categoriilor în legătură cu întreaga istorie a filozofiei. Aceasta imprimă încă un <i>nou</i> aspect întregii Logici.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p24"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p25"></a>Într-o <i>notă</i> găsim la Hegel, ca întotdeauna, fapte, exemple, lucruri concrete (de aceea Feuerbach râde undeva de Hegel, spunând că el a surghiunit <i>natura</i> în <i>note</i>, Feuerbach, Opere, II, p. ?).</p>', '<table><a id="p26"></a>\n<tbody>\n<tr>\n</tr>\n<tr>\n<td>\n<p class="noind">Salturi!</p>\n</td>\n<td class="special"></td>\n<td class="special"></td>\n<td class="special"></td>\n</tr>\n<tr>\n<td>\n<p class="noind">Întreruperi ale procesului de dezvoltare treptată</p>\n</td>\n<td class="special"></td>\n<td class="special"></td>\n<td class="special"></td>\n<td class="special"></td>\n</tr>\n<tr>\n<td>\n<p class="noind">Salturi!</p>\n</td>\n<td class="special"></td>\n<td class="special"></td>\n<td class="special"></td>\n</tr>\n<tr>\n<td>\n<p class="noind">Salturi!</p>\n</td>\n<td class="special"></td>\n<td class="special"></td>\n</tr>\n</tbody>\n</table>', '<p><a id="p27"></a>Mai departe.</p>', '<p><a id="p28"></a>Trecerea fiinţării în esenţă (Wesen) este expusă extrem de obscur.</p>', '<p><a id="p29"></a>Sfârşitul volumului I.</p>', '<table style="margin-left: auto; margin-right: auto;"><a id="p30"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p31"></a>\n<tbody>\n<tr>\n<td>\n<p>Deci şi aici Hegel îl învinuieşte pe Kant de subiectivism. <i>N.B.</i> acest lucru. Hegel este pentru „semnificaţia obiectivă“ (sit venia verbo [scuzaţi expresia]) a aparenţei, a „ceea ce este dat nemijlocit“ [termenul <i><span class="spt">„dat“</span></i> este, în general, des întâlnit la Hegel; vezi p. 21 i.f.; p. 22]. Unii filozofi mai mărunţi discută dacă e cazul să ia drept bază esenţa sau ceea ce este dat nemijlocit (Kant, Hume, toţi machiştii). În loc de <i><span class="spt">sau</span></i>, Hegel pune <b>şi</b>, explicând conţinutul concret al acestui „şi“.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p32"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p33"></a>Nota 2. <i>«Principiul terţului exclus»</i>.</p>', '<table style="margin-left: auto; margin-right: auto;"><a id="p34"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p35"></a>\n<tbody>\n<tr>\n<td>\n<p>Spiritual şi just. Fiecare lucru concret, fiecare ceva concret se află în raporturi diferite şi adesea contradictorii cu tot restul; ergo [prin urmare] este el însuşi şi altceva.</p>\n</td>\n</tr>\n</tbody>\n</table>', '<p><a id="p36"></a>Nota 3. <i><span class="spt">«Principiul contradicţiei»</span></i> (la sfârşitul cap. 2, secţiunea 1 a cărţii a II-a a Logicii).</p>', '<table style="margin-left: auto; margin-right: auto;"><a id="p37"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p38"></a>Mişcarea şi <i><span class="spt"><b>„auto</b>mişcarea“</span></i> (N.B. acest lucru! mişcarea autonomă (de sine stătătoare), spontană, lăuntric-necesară), „schimbarea“, „mişcarea şi viaţa“, „principiul oricărei automişcări“, „impulsul“ (Trieb) spre „mişcare“ şi spre „activitate“ — opoziţia faţă de <i><span class="spt">„lipsa de viaţă a fiinţării“</span></i> — cine va crede că în aceasta constă esenţa „hegelianismului“, a hegelianismului abstract şi abstrus (greoi, încâlcit?)?? Această esenţă a trebuit să fie dezvăluită, înţeleasă, hinüberretten, <a href="javascript:void(0);" id="n261">[261]</a> curăţată, purificată, ceea ce au şi făcut Marx şi Engels.</p>', '<p><a id="p39"></a>Ideea mişcării şi schimbării universale (1813, Logica) a fost presimţită înainte de a fi aplicată la viaţă şi la societate. Ea a fost proclamată pentru societate (1847) înainte de a fi dovedită în aplicarea ei la om (1859). <a href="javascript:void(0);" id="n262">[262]</a></p>', '<table style="margin-left: auto; margin-right: auto;"><a id="p40"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p41"></a>\n<tbody>\n<tr>\n<td>\n<p class="noind">N.B.</p>\n<p>(1) Reprezentarea obişnuită sesizează deosebirea şi contradicţia, dar nu <b>trecerea</b> de la una la alta, şi <i><span class="spt">acesta este lucrul cel mai important</span></i>.</p>\n<p>(2) Reflexie intelectivă şi raţiune.</p>\n<p>Reflexia intelectivă sesizează contradicţia, o <i>enunţă</i>, pune lucrurile în raport unul cu altul, lasă „să se întrevadă prin această contradicţie conceptul lor“, dar nu <i>exprimă</i> conceptul lucrurilor şi al raporturilor lor.</p>\n<p>(3) Raţiunea gânditoare (intelectul) ascute deosebirea tocită a diversului, simpla multiplicitate a reprezentărilor, făcând din ea o deosebire <i>esenţială</i>, <i>o opoziţie</i>. Numai ridicate la culmea contradicţiei diversităţile devin mobile (regsam) şi vii una faţă de alta, dobândesc acea negativitate care constituie <i><span class="spt">pulsaţia lăuntrică a automişcării şi a vieţii</span></i>.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p42"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p43"></a>Trecerea de la temei (Grund) la condiţie (Bedingung).</p>', '<table border="1" style="margin-left: 10%; margin-right: 10%;"><a id="p44"></a>\n<tbody>\n<tr>\n<td>\n<p class="noind" style="text-align: center;">Dar elaborarea „pur logică“? Das fällt zusammen [Aceasta coincide].<br/>Acestea trebuie să coincidă, ca inducţia şi deducţia în „Capitalul“</p>\n</td>\n<td>\n<p>If I’m not mistaken, there is much mysticism and leeres [dacă nu mă înşel, există aici mult misticism şi gol] pedantism la Hegel în aceste concluzii, dar ideea fundamentală este genială: ideea legăturii universale, multilaterale, vii între toate lucrurile şi a reflectării acestei legături — materialistisch auf den Kopf gestellter Hegel [Hegel răsturnat în chip materialist] — în conceptele omului, care trebuie să fie şi ele cioplite, şlefuite, elastice, mobile, relative, legate între ele, unitare în opoziţia lor pentru a cuprinde lumea. Continuarea operei lui Hegel şi a lui Marx trebuie să constea în elaborarea <i><span class="spt">dialectică</span></i> a istoriei gândirii omeneşti, a ştiinţei şi a tehnicii.</p>\n</td>\n</tr>\n<tr>\n<td>\n<p class="noind" style="text-align: center;">Deseori la Hegel cuvântul „moment“ este luat în sensul de moment al <i><span class="spt">legăturii</span></i>, de moment în conexiune</p>\n</td>\n<td>\n<p>Râul şi <i>picăturile</i> în acest râu. Poziţia fiecărei picături, raportul dintre ea şi celelalte; legătura ei cu celelalte; direcţia mişcării ei; viteza; linia mişcării — dreaptă, curbă, circulară etc. — în sus, în jos. Suma mişcării. Conceptele ca <i>inventarii</i> ale diferitelor laturi ale mişcării, ale diferitelor picături (= „lucruri“) ale diferitelor <i>„şuvoaie“</i> etc. Iată à peu près [cu aproximaţie] tabloul lumii după Logica lui Hegel, fireşte minus bunul dumnezeu şi absolutul.</p>\n</td>\n</tr>\n</tbody>\n</table>', '<p><a id="p45"></a>«Dacă sunt întrunite toate condiţiile unui lucru, atunci el capătă existenţă»... (116).</p>', '<table border="1" style="margin-left: 10%; margin-right: 10%;"><a id="p46"></a>\n<tbody>\n<tr>\n<td>\n<p>Foarte bine! Dar ce caută aici ideea absolută şi idealismul?</p>\n</td>\n</tr>\n<tr>\n<td>\n<p>Este amuzantă această „deducere“ a... <i>existenţei</i>...</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p47"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table><a id="p48"></a>\n<tbody>\n<tr>\n<td class="special"></td>\n<td class="special"></td>\n<td>\n<p class="noind" style="text-align: center;">N.B.</p>\n</td>\n<td class="special"></td>\n<td class="special"></td>\n</tr>\n<tr>\n<td class="special"></td>\n<td class="special"></td>\n<td>\n<p class="noind" style="text-align: center;">Legea este ceea ce este permanent (ceea ce persistă) în fenomen</p>\n</td>\n</tr>\n<tr>\n<td class="special"></td>\n<td></td>\n<td>\n<p class="noind" style="text-align: center;">(Legea este identicul în fenomen)</p>\n</td>\n</tr>\n<tr>\n<td></td>\n<td></td>\n<td>\n<p class="noind" style="text-align: center;">N.B.</p>\n</td>\n<td class="special"></td>\n<td class="special"></td>\n</tr>\n<tr>\n<td></td>\n<td></td>\n<td>\n<p class="noind" style="text-align: center;">Legea = reflectarea calmă a fenomenelor<br/>N.B.</p>\n</td>\n<td class="special"></td>\n<td class="special"></td>\n<td class="special"></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p49"></a>\n<tbody>\n<tr>\n<td>\n<p>Aceasta este o remarcabilă definiţie materialistă şi cât se poate de nimerită (prin cuvântul „ruhige“ [«calmă»]). Legea ia ceea ce este calm, şi de aceea legea, orice lege, este îngustă, incompletă, aproximativă.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p50"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p51"></a>\n<tbody>\n<tr>\n<td>\n<p>Esenţial este aici faptul că şi lumea fenomenelor, şi lumea în sine sunt <i>momente</i> ale cunoaşterii naturii de către om, sunt trepte, <i>schimbări</i> sau aprofundări (ale cunoaşterii). Deplasarea lumii în sine din ce în ce mai departe de lumea fenomenelor — iată ce nu se vede încă până acum la Hegel. <i>N.B.</i> La Hegel, „momentele“ conceptului nu au semnificaţia de „momente“ ale trecerii?</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p52"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p53"></a>Secţiunea a treia:<br/><i><span class="spt">Realitatea</span></i></p>', '<table style="margin-left: auto; margin-right: auto;"><a id="p54"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p55"></a>În legătură cu „posibilitatea“, Hegel remarcă lipsa de conţinut a acestei categorii şi în Enciclopedie spune:</p>', '<p><a id="p56"></a>«Dacă ceva este posibil sau imposibil, asta depinde de conţinut, adică de totalitatea momentelor realităţii care în desfăşurarea ei se arată a fi necesitatea». (Enciclopedia, vol. VI, p. 287, § 143, Adaos.)</p>', '<table border="1" style="margin-left: 10%; margin-right: 10%;"><a id="p57"></a>\n<tbody>\n<tr>\n<td>\n<p><i><b><span class="spt">„Totalitatea, ansamblul momentelor realităţii</span></b></i>, care în <i><b><span class="spt">desfăşurarea</span></b></i> ei se dovedeşte a fi necesitate“.</p>\n<p>Desfăşurarea întregului ansamblu de momente ale realităţii <i>N.B.</i> = esenţa cunoaşterii dialectice.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p58"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p59"></a>\n<tbody>\n<tr>\n<td>\n<p>Pe de o parte, trebuie să adâncim cunoaşterea materiei până la cunoaşterea (până la conceptul) substanţei, pentru a găsi cauzele fenomenelor. Pe de altă parte, adevărata cunoaştere a cauzei este adâncirea cunoaşterii de la exteriorul fenomenelor la substanţă. Acest lucru ar trebui explicat prin două feluri de exemple: 1) din istoria ştiinţelor naturii şi 2) din istoria filozofiei. Mai exact: nu de „exemple“ avem nevoie aici — comparaison n’est pas raison [comparaţia nu este o dovadă] —, ci de <i>chintesenţa</i> acestor două istorii + istoria tehnicii.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p60"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p61"></a>\n<tbody>\n<tr>\n<td>\n<p>Cauza şi efectul, ergo, sunt doar nişte momente ale interdependenţei universale, ale legăturii (universale), ale conexiunii evenimentelor, sunt doar nişte verigi în lanţul dezvoltării materiei.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p62"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table><a id="p63"></a>\n<tbody>\n<tr>\n<td><table border="1">\n<tbody>\n<tr>\n<td>\n<table style="margin-left: auto; margin-right: auto;">\n<tbody>\n<tr>\n<td><p class="noind" style="text-align: center;"><b>N.B.</b></p>\n</td>\n<td><p>Caracterul multilateral şi atotcuprinzător al legăturii universale pe care cauzalitatea nu o exprimă decât unilateral, fragmentar şi incomplet.</p>\n</td>\n</tr>\n</tbody>\n</table>\n</td>\n</tr>\n</tbody>\n</table>\n</td>\n<td class="special"></td>\n<td class="special"></td>\n<td class="special"></td>\n<td>\n<p class="noind" style="text-align: center;">N.B.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p64"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p65"></a>\n<tbody>\n<tr>\n<td>\n<p>Acest „spirit lăuntric“ — comp. Plehanov — este o referire idealistă, <i>mistică</i>, dar foarte profundă, la cauzele istorice ale evenimentelor. Hegel subsumează <b>pe de-a-ntregul</b> cauzalităţii istoria şi dovedeşte o înţelegere de o mie de ori mai profundă şi mai largă a cauzalităţii decât foarte mulţi dintre „savanţii“ de astăzi.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p66"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p67"></a>\n<tbody>\n<tr>\n<td>\n<p>Cauzalitatea, aşa cum este ea înţeleasă de noi în mod obişnuit, este numai o mică părticică a legăturii universale, dar (adăugare materialistă) nu o părticică a legăturii subiective, ci a legăturii reale obiective.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p68"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p69"></a>\n<tbody>\n<tr>\n<td>\n<p>Când citeşti cele scrise de Hegel despre cauzalitate, la prima vedere ţi se pare straniu că el s-a oprit relativ atât de puţin asupra acestei teme atât de îndrăgite de kantieni. De ce? Pentru că, în concepţia lui, cauzalitatea este numai una dintre determinările legăturii universale, pe care mai înainte el o sesizase mult mai profund şi mai multilateral în întreaga sa expunere, subliniind <i>totdeauna</i>, şi chiar de la început, această legătură, trecerile reciproce etc. etc. Ar fi foarte instructiv să comparăm <i><span class="spt">„sforţările“</span></i> neo-empirismului (respectiv ale „idealismului fizic“) cu soluţiile sau, mai bine-zis, cu metoda dialectică a lui Hegel.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p70"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p71"></a>La sfârşitul volumului al doilea al Logicii, vol. IV, p. 243, când este vorba de trecerea la „concept“, se dă definiţia: «conceptul, imperiu al subiectivităţii sau al libertăţii»...</p>', '<table border="1" style="margin-left: 10%; margin-right: 10%;"><a id="p72"></a>\n<tbody>\n<tr>\n<td>\n<p class="noind" style="text-align: center;">N.B. Libertate = subiectivitate,<br/>(„sau“)<br/>scop, conştiinţă, tendinţă<br/>N.B.</p>\n</td>\n</tr>\n</tbody>\n</table>', '<p class="mid" style="text-align: center;"><a id="p73"></a>Volumul al V-lea. Ştiinţa logicii<br/>Partea a II-a. <i><span class="spt">Logica subiectivă</span> sau <span class="spt">teoria conceptului</span></i></p>', '<table style="margin-left: auto; margin-right: auto;"><a id="p74"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p75"></a>\n<tbody>\n<tr>\n<td>\n<p>Hegel are, în fond, perfectă dreptate împotriva lui Kant. Gândirea, ridicându-se de la concret la abstract, nu se îndepărtează — dacă este <i>justă</i> (N.B.) (or, Kant, ca toţi filozofii, vorbeşte despre gândirea justă) — <i><span class="spt">de</span></i> adevăr, ci se apropie de el. Abstracţia <i>materie</i>, abstracţia <i>lege</i> a naturii, abstracţia <i>valoare</i> etc., într-un cuvânt <i>toate</i> abstracţiile ştiinţifice (juste, serioase, iar nu arbitrare), reflectă natura mai profund, mai exact, <i><span class="spt">mai complet</span></i>. De la intuirea vie la gândirea abstractă <i>şi de la ea la practică</i>, aceasta este calea dialectică a cunoaşterii <i>adevărului</i>, a cunoaşterii realităţii obiective. Kant diminuează ştiinţa pentru a face loc credinţei: Hegel înalţă ştiinţa căutând să ne asigure că cunoaşterea este cunoaştere a lui dumnezeu. Materialistul înalţă cunoaşterea materiei, a naturii, trimiţmd la lada de gunoi pe dumnezeu şi canaliile filozofice care-l apără.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p76"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p77"></a>\n<tbody>\n<tr>\n<td>\n<p>Şi aici Hegel <i>are dreptate</i> în fond: <i>valoarea</i> este o categorie care entbelirt des Stoffes der Sinnlichkeit [e lipsită de substanţa senzorialităţii], dar ea este <i><span class="spt">mai adevărată</span></i> decât legea cererii şi ofertei.</p>\n<p>Numai că Hegel este idealist; de aici absurdităţile lui despre <i><span class="spt">„Konstitutives“</span></i> [constitutiv] etc.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p78"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p79"></a>Secţiunea întâi:<br/>Subiectivitatea</p>', '<p><a id="p80"></a>Mişcarea dialectică a „conceptului“ — de la conceptul pur „formal“ la început — la <i>judecată</i> (Urteil), apoi la <i>silogism</i> (Schluß) şi, în sfârşit, la transformarea subiectivităţii conceptului în obiectivitatea lui (34—35).</p>', '<p><a id="p81"></a>Prima trăsătură distinctivă a conceptului este <i>universalitatea</i> (Allgemeinheit). N.B.: Conceptul provine din <i>esenţă</i>, care provine din <i>fiinţare</i>.</p>', '<table><a id="p82"></a>\n<tbody>\n<tr>\n<td class="special"></td>\n<td><p class="noind" style="text-align: center;"><a id="cit88"></a>En lisant<br/>These parts of the work should be called: a best means for getting a headache! [Citind... Aceste părţi ale lucrării ar trebui să fie numite: cel mai bun mijloc de a căpăta dureri de cap.]</p>\n</td>\n<td class="special"></td>\n<td>\n<p>Ceea ce urmează — dezvoltarea <i>generalului</i>, a <i>particularului</i> (Besonderes) şi a <i>singularului</i> (Einzelnes) — este extrem de abstract şi <i><span class="spt">„abstrus“</span></i> [obscur].</p>\n<table border="1">\n<tbody>\n<tr>\n<td>\n<p>Kuno Fischer expune foarte prost aceste raţionamente „abstruse“, luând ceea ce este mai uşor — exemple din <i><span class="spt">Enciclopedie</span></i>, adăugând unele banalităţi (împotriva revoluţiei franceze. Kuno Fischer, vol. 8, 1901, p. 530) etc., dar fără a arăta cititorului <i>cum</i> să caute cheia înţelegerii trecerilor dificile, a întregii game de nuanţe ale abstractelor concepte hegeliene.</p>\n</td>\n</tr>\n</tbody>\n</table>\n</td>\n</tr>\n</tbody>\n</table>', '<table><a id="p83"></a>\n<tbody>\n<tr>\n<td class="special"></td>\n<td>\n<table border="1">\n<tbody>\n<tr>\n<td>\n<p>Se vede că şi aici principalul, pentru Hegel, este să indice <i><span class="spt">trecerile</span></i>. Dintr-un anumit punct de vedere, în anumite condiţii, generalul este particular, particularul este general. Nu numai (1) <i>legătura</i>, şi legătura indisolubilă, a tuturor conceptelor şi judecăţilor, ci (2) <i>trecerile</i> unuia în altul, şi nu numai trecerile, ci şi (3) <i>identitatea contrariilor</i> — iată ce este principal pentru Hegel. Dar aceasta abia „se întrezăreşte“ prin ceaţa unei expuneri arhi-„abstruse“. O istorie a gândirii din punctul de vedere al dezvoltării şi aplicării conceptelor şi categoriilor generale ale logicii — voilà ce qu’il faut! [iată ce trebuie]</p>\n</td>\n</tr>\n</tbody>\n</table>\n</td>\n<td>\n<table>\n<tbody>\n<tr>\n<td>\n<table border="1">\n<tbody>\n<tr>\n<td>\n<p>Şi aici Hegel <i>are dreptate</i> în fond: <i>valoarea</i> este o categorie care entbelirt des Stoffes der Sinnlichkeit [e lipsită de substanţa senzorialităţii], dar ea este <i><span class="spt">mai adevărată</span></i> decât legea cererii şi ofertei.</p>\n<p>Numai că Hegel este idealist; de aici absurdităţile lui despre <i><span class="spt">„Konstitutives“</span></i> [constitutiv] etc.</p>\n</td>\n</tr>\n</tbody>\n</table>\n</td>\n</tr>\n<tr>\n<td>\n<table>\n<tbody>\n<tr>\n<td class="special"></td>\n<td><p class="noind" style="text-align: center;">Voilà [iată] abundenţa de „determinări“ şi Begriffsbestimmungen [determinări conceptuale] din această parte a „Logicii“!</p>\n</td>\n</tr>\n</tbody>\n</table>\n</td>\n</tr>\n</tbody>\n</table>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p84"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="noind" style="text-align: center;"><a id="p85"></a>„Toate lucrurile sunt <i><span class="spt">silogisme“</span></i>...<br/><i>N.B.</i></p>', '<table border="1" style="margin-left: 10%; margin-right: 10%;"><a id="p86"></a>\n<tbody>\n<tr>\n<td>\n<p>Foarte bine! Cele mai obişnuite „figuri“ logice (toate acestea se găsesc în § despre „prima figură a silogismului“) sunt şcolăreşte diluate, sit venia verbo [scuzaţi expresia], cele mai obişnuite raporturi între lucruri.</p>\n</td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p87"></a>\n<tbody>\n<tr>\n<td>\n<p>Analiza silogismelor la Hegel (E. — B. — A., Eins [singularul]; Besonderes [particularul] Allgemeines [generalul], B. — E. — A. etc.) aminteşte de felul cum este pastişat Hegel de către Marx în cap. I. <a href="javascript:void(0);" id="n263">[263]</a></p>\n</td>\n</tr>\n</tbody>\n</table>', '<table border="1"><a id="p88"></a>\n<tbody>\n<tr>\n<td>\n<p class="noind" style="text-align: center;">Ar trebui să se revină la Hegel pentru a analiza pas cu pas o oarecare logică curentă şi <i><span class="spt">teoria cunoaşterii</span></i> a kantienilor etc.</p>\n</td>\n<td>\n<p class="noind" style="text-align: center;"><i>N.B.</i>:<br/>Umkehren [de inversat]: Marx a aplicat dialectica lui Hegel, în forma ei raţională, la economia politică</p>\n</td>\n<td>\n<p>Formarea conceptelor (abstracte) şi faptul că se operează cu ele implică deja reprezentarea, convingerea, <i><span class="spt">conştiinţa</span></i> legităţii legăturii universale obiective. A desprinde cauzalitatea din această legătură este ceva absurd. A nega obiectivitatea conceptelor, obiectivitatea generalului în singular şi particular, este imposibil. Hegel este deci mult mai profund decât Kant şi alţii când studiază reflectarea mişcării lumii obiective în mişcarea conceptelor. Aşa cum forma valoare simplă, ca act singular de schimb al unei mărfi oarecare pe alta, conţine deja, într-o formă nedezvoltată, toate contradicţiile principale ale capitalismului, tot aşa şi cea mai simplă <i>generalizare</i>, prima şi cea mai simplă formare de <i>concepte</i> (judecăţi, silogisme etc.), înseamnă o cunoaştere din ce în ce mai profundă de către om a conexiunii universale <i>obiective</i>. Aici trebuie căutate adevăratul sens, însemnătatea şi rolul Logicii lui Hegel. N.B. acest lucru.</p>\n</td>\n<td></td>\n<td>\n<p class="noind" style="text-align: center;"><i>N.B.</i> În legătură cu adevăratul sens al Logicii lui Hegel</p>\n</td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p89"></a>\n<tbody>\n<tr>\n<td>\n<table>\n<tbody>\n<tr>\n<td>\n<p class="noind" style="text-align: center;">Două aforisme:</p>\n<p>1. Plehanov critică kantianismul (şi agnosticismul în general) mai mult din punctul de vedere materialist vulgar decât din cel materialist dialectic, în măsura în care el <i>respinge</i> numai a limine [din capul locului] raţionamentele lor, fără a corecta (cum îl corecta Hegel pe Kant) aceste raţionamente, aprofundându-le, generalizându-le, lărgindu-le, arătând <i><span class="spt">legătura</span></i> şi <i><span class="spt">trecerile</span></i> tuturor conceptelor de orice fel.</p>\n</td>\n<td class="special"></td>\n<td><p class="noind" style="text-align: center;">În legătură cu critica kantianismului contemporan, a machismului etc.:</p>\n</td>\n</tr>\n<tr>\n<td><p>2. Marxiştii criticau (la începutul secolului al XX-lea) pe kantieni şi pe adepţii lui Hume mai mult în maniera lui Feuerbach (şi a lui Büchner) decât în maniera lui Hegel.</p>\n</td>\n</tr>\n</tbody>\n</table>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p90"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p91"></a>\n<tbody>\n<tr>\n<td>\n<p><i>Aforism:</i> <a id="cit89"></a>Nu poţi înţelege pe deplin „Capitalul“ lui Marx, şi mai ales capitolul I, fără să fi studiat temeinic şi fără să fi înţeles întreaga Logică a lui Hegel. Prin urmare, nici un marxist nu l-a înţeles pe Marx timp de o jumătate de secol!!</p>\n</td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p92"></a>\n<tbody>\n<tr>\n<td>\n<table>\n<tbody>\n<tr>\n<td></td>\n<td></td>\n<td>\n<p><i><span class="spt">Trecerea</span></i> silogismului prin analogie (de analogie) la silogismul de necesitate, — a silogismului prin inducţie la silogismul prin analogie, — a silogismului prin care se conchide de la general la particular — [la] silogismul prin care se conchide de la particular la general, — expunerea <i><span class="spt">legăturii</span></i> şi a <i><span class="spt">trecerilor</span></i> [legătura este şi ea trecere], iată sarcina pe care şi-a luat-o Hegel.</p>\n</td>\n</tr>\n<tr>\n<td><p class="noind" style="text-align: center;">aforism</p>\n</td>\n<td class="special"></td>\n<td><p>El <i><span class="spt">a demonstrat</span></i> în mod real că formele şi legile logice nu sunt un înveliş gol, ci <i>reflectarea</i> lumii obiective. Mai exact, el nu a demonstrat, ci <i>a intuit în mod genial</i>.</p>\n</td>\n</tr>\n</tbody>\n</table>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p93"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p94"></a>\n<tbody>\n<tr>\n<td>\n<p>Foarte profund şi raţional! Legile logicii sunt reflectarea obiectivului în conştiinţa subiectivă a omului.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p95"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p96"></a>\n<tbody>\n<tr>\n<td class="special"></td>\n<td>\n<p><i><span class="spt">Dialectica materialistă:</span></i></p>\n<p>Legile lumii exterioare, ale naturii, împărţite în <i><span class="spt">mecanice</span></i> şi <i><span class="spt">chimice</span></i> (ceea ce este foarte important), sunt bazele activităţii umane, care se desfăşoară <i>potrivit unui scop</i>.</p>\n<p>În activitatea lui practică, omul are în faţă lumea obiectivă şi depinde de ea; ea îi determină activitatea.</p>\n<p>Sub acest aspect, al activităţii practice (îndreptate spre un scop) a omului, cauzalitatea mecanică (şi chimică) a lumii (a naturii) apare ca şi cum ar fi ceva <i>exterior</i>, secundar, ascuns.</p>\n<p>Două forme ale procesului <i><span class="spt">obiectiv:</span></i> natura (mecanică şi chimică) şi activitatea omenească îndreptată <i><span class="spt">spre un scop</span></i>. Corelaţia acestor forme. Scopurile omului par la început străine („altele“) în raport cu natura. Conştiinţa omului, ştiinţa („der Begriff“) reflectă esenţa, substanţa naturii, dar în acelaşi timp această conştiinţă este exterioară în raport cu natura (nu coincide pur şi simplu de la început cu ea).</p>\n<p><b>TEHNICA MECANICĂ ŞI CHIMICĂ</b> serveşte scopurilor omului tocmai pentru că caracterul (esenţa) ei constă în determinarea ei de către condiţiile exterioare (legile naturii).</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p97"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p98"></a>\n<tbody>\n<tr>\n<td>\n<p>În realitate, scopurile omului sunt generate de lumea obiectivă şi o presupun, — o găsesc ca dată, ca prezentă. Dar omului i se pare că scopurile lui sunt luate dinafara lumii, sunt independente de lume („libertate“).</p>\n<p>((N.B.: Toate acestea se află în paragraful despre „scopul subiectiv“ N.B.)) (217—221).</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p99"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p100"></a>\n<tbody>\n<tr>\n<td><p class="noind" style="text-align: center;">rudimente de materialism istoric la Hegel</p>\n</td>\n<td></td>\n<td class="special"></td>\n<td></td>\n<td>\n<p>«Fiind finit, scopul are, de asemenea, un conţinut finit; aceasta înseamnă că el nu este ceva absolut sau ceva neapărat raţional în sine şi pentru sine. Mijlocul însă este termenul mediu exterior al silogismului care constituie realizarea scopului; de aceea în mijloc se manifestă raţionalul ca atare, care se păstrează în acest altul exterior şi tocmai datorită acestei exteriorităţi. De aceea mijlocul este ceva superior scopurilor finite ale finalităţii exterioare; plugul este mai demn de consideraţie decât satisfacţiile directe pe care le procură şi scopurile cărora serveşte. Unealta se păstrează, pe când satisfacţiile directe sunt trecătoare şi se uită.</p>\n</td>\n</tr>\n<tr>\n<td><p class="noind" style="text-align: center;">Hegel şi materialismul istoric</p>\n</td>\n<td class="special"></td>\n<td class="special"></td>\n<td class="special"></td>\n<td>\n<p class="noind"><b>GRAŢIE UNELTELOR SALE, OMUL POSEDĂ PUTERE ASUPRA NATURII EXTERIOARE, PE CÂND PRIN SCOPURILE SALE EL ÎI ESTE MAI DEGRABĂ SUBORDONAT</b>» (226).</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p101"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p102"></a>\n<tbody>\n<tr>\n<td>\n<p class="noind" style="text-align: center;">Acestea se află în § «Scopul realizat»</p>\n</td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p103"></a>\n<tbody>\n<tr>\n<td>\n<p><b>MATERIALISMUL ISTORIC CA UNA DIN APLICĂRILE ŞI DEZVOLTĂRILE UNOR IDEI GENIALE CARE EXISTĂ ÎN GERMENE LA HEGEL.</b></p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p104"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p105"></a>\n<tbody>\n<tr>\n<td>\n<table border="1">\n<tbody>\n<tr>\n<td><p class="noind" style="text-align: center;">Când Hegel se străduieşte — iar uneori chiar se încordează şi se opinteşte — să încadreze în categoriile logicii activitatea umană îndreptată spre un scop anumit, spunând că această activitate este un „silogism“ (Schluß), că subiectul (omul) joacă rolul unui „termen“ în „figura“ logică a „silogismului“ etc.—</p>\n<p><b>ÎN ACEST CAZ AVEM DE-A FACE NU NUMAI CU O INTERPRETARE TRASĂ DE PĂR, NU NUMAI CU UN JOC. AICI ESTE VORBA DE UN CONŢINUT FOARTE PROFUND, PUR MATERIALIST. TREBUIE RĂSTURNAT: ACTIVITATEA PRACTICĂ A OMULUI A TREBUIT SĂ PUNĂ DE MILIARDE DE ORI CONŞTIINŢA UMANĂ ÎN SITUAŢIA DE A REPETA DIFERITE FIGURI LOGICE PENTRU CA ELE SĂ POATĂ CĂPĂTA SEMNIFICAŢIA UNOR AXIOME. NOTA BENE.</b></p>\n</td>\n</tr>\n</tbody>\n</table>\n</td>\n<td class="special"></td>\n<td><p class="noind" style="text-align: center;"><b>CATEGORIILE LOGICII ŞI PRACTICA OMENEASCĂ</b></p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p106"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p107"></a>\n<tbody>\n<tr>\n<td>\n<table border="1">\n<tbody>\n<tr>\n<td><p class="noind" style="text-align: center;">Remarcabil: la „idee“ ca coincidenţă a conceptului cu obiectul, la idee ca <i><span class="spt">adevăr</span></i>, Hegel ajunge <i><span class="spt">prin</span></i> activitatea practică a omului, îndreptată spre un scop anumit. El se apropie foarte mult de ideea că prin <i>practica</i> sa omul dovedeşte justeţea obiectivă a ideilor, conceptelor, cunoştinţelor, ştiinţei sale.</p>\n</td>\n</tr>\n</tbody>\n</table>\n</td>\n<td class="special"></td>\n<td><p class="noind" style="text-align: center;"><b>DE LA CONCEPTUL SUBIECTIV ŞI SCOPUL SUBIECTIV LA ADEVĂRUL OBIECTIV</b></p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p108"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><a id="p109"></a>Secţiunea a treia:<br/>Ideea</p>', '<p class="mid" style="text-align: center;"><a id="p110"></a>Începutul secţiunii a III-a: <i><span class="spt">«Ideea»</span></i>.</p>', '<p><a id="p111"></a>În general, introducerea la secţiunea a III-a („Ideea“) a părţii a II-a a <i><span class="spt">„Logicii“</span></i> („Logica subiectivă“) (vol. V, p. 236—243) şi paragrafele corespunzătoare din Enciclopedie (§§ 213—215) <b>SUNT, POATE, CEA MAI BUNĂ EXPUNERE A DIALECTICII</b>. Aici este arătată, cu o genialitate remarcabilă, identitatea, ca să zicem aşa, a logicii cu gnoseologia.</p>', '<table style="margin-left: auto; margin-right: auto;"><a id="p112"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p113"></a>\n<tbody>\n<tr>\n<td class="special"></td>\n<td class="special"></td>\n<td><p>Ideea (citeşte: cunoaşterea omenească) este coincidenţa (concordanţa) dintre concept şi obiectivitate („universalitate“). Aceasta în primul rând.</p>\n<p>În al doilea rând, ideea este <b>raportul</b> dintre subiectivitatea fiinţând pentru sine (= pretins independentă) (= a omului) şi obiectivitatea <i><span class="spt">diferenţiată</span></i> (de această idee)...</p>\n<p>Subiectivitatea este <b>tendinţa</b> de a suprima această separare (a ideii de obiect).</p>\n<p>Cunoaşterea este <i>procesul</i> de cufundare (a intelectului) în natura anorganică pentru a o supune subiectului şi pentru a generaliza (cunoaşterea universalului în fenomenele ei)...</p>\n<p>Concordanţa dintre gândire şi obiect este un <b>proces</b>. Gândirea (= omul) nu trebuie să-şi reprezinte adevărul sub forma unui repaus inert, sub forma unui simplu tablou (chip) palid (şters), fără tendinţă, fără mişcare, asemenea unui geniu, unui număr, unui gând abstract.</p>\n<p>Ideea conţine în sine şi o contradicţie foarte puternică; repausul (pentru gândirea omului) constă în fermitatea şi certitudinea cu care el creează în permanenţă (această contradicţie dintre gândire şi obiect) şi o biruie în permanenţă...</p>\n</td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p114"></a>\n<tbody>\n<tr>\n<td>\n<p>Cunoaşterea este o apropiere permanentă şi infinită a gândirii de obiect. <i>Reflectarea</i> naturii în gândirea omului nu trebuie înţeleasă într-un fel „inert“, „abstract“, <i><span class="spt">fără mişcare</span></i>, <i><b><span class="spt">fără contradicţii</span></b></i>, ci în <i><b>procesul</b></i> veşnic al mişcării, al apariţiei contradicţiilor şi al rezolvării lor.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p115"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p116"></a>\n<tbody>\n<tr>\n<td><p class="noind" style="text-align: center;">Hegel <i><span class="spt">a intuit</span></i> în mod genial dialectica lucrurilor (a fenomenelor, a lumii, <i><span class="spt">a naturii)</span></i> în dialectica conceptelor #</p>\n</td>\n<td class="special"></td>\n<td><p>Ansamblul tuturor laturilor fenomenului, ale realităţii şi <i><span class="spt">raporturile</span></i> lor (reciproce) — iată din ce se compune adevărul. Raporturile (= trecerile = contradicţiile) conceptelor = principalul conţinut al logicii, iar aceste concepte (precum şi raporturile, trecerile, contradicţiile lor) sunt arătate ca reflectări ale lumii obiective. Dialectica <i><span class="spt">lucrurilor</span></i> creează dialectica <i>ideilor</i> şi nu invers.</p>\n</td>\n<td class="special"></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p117"></a>\n<tbody>\n<tr>\n<td><p class="noind" style="text-align: center;"><i><span class="spt">a intuit</span></i> şi numai atât</p>\n</td>\n<td class="special"></td>\n<td><p># Acest aforism ar trebui să fie exprimat într-o formă mai populară, <i>fără</i> cuvântul dialectică: de exemplu aşa: în schimbarea, în interdependenţa <i><span class="spt">tuturor</span></i> conceptelor, în <i>identitatea contrariilor lor</i>, în <i>trecerea</i> unor concepte în altele, în schimbarea veşnică, în mişcarea conceptelor, Hegel <i>a intuit</i> în mod genial <b>TOCMAI UN ASEMENEA RAPORT AL LUCRURILOR, AL NATURII</b>.</p>\n</td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p118"></a>\n<tbody>\n<tr>\n<td><p class="noind" style="text-align: center;"><b>în ce constă dialectica?</b></p>\n</td>\n<td><p class="noind" style="text-align: center;">interdependenţa conceptelor<br/><span class="spt"><i>« tuturor »</i></span><br/>fără excepţie<br/>trecerea conceptelor dintr-unul în altul<br/><span class="spt">« tuturor »</span><br/>fără excepţie.</p>\n</td>\n<td><table>\n<tbody>\n<tr>\n<td><p class="noind" style="text-align: center;"><b>N.B.</b><br/>Fiecare concept se află într-un anumit <b><span class="spt">raport</span></b>, într-o anumită legătură cu <i><span class="spt">toate</span></i> celelalte</p>\n</td>\n</tr>\n</tbody>\n</table>\n</td>\n</tr>\n<tr>\n<td></td>\n<td colspan="2"><p>Relativitatea opoziţiei dintre concepte... identitatea opoziţiilor dintre concepte.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p119"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p120"></a>\n<tbody>\n<tr>\n<td><p class="noind" style="text-align: center;">Adevărul este un proces. De la ideea subiectivă, omul merge spre adevărul obiectiv <i><span class="spt">prin</span></i> „practică“ (şi tehnică).</p>\n</td>\n<td><table border="1">\n<tbody>\n<tr>\n<td><p>Ideea este „adevărul“ (p. 385, § 213). Ideea, adică <i>adevărul</i> ca proces — deoarece adevărul este un <i><span class="spt">proces</span></i> —, parcurge în <i>dezvoltarea</i> (Entwicklung) ei trei trepte: 1) viaţa; 2) procesul cunoaşterii, care include <i>practica</i> omului şi <i>tehnica</i> (vezi mai sus), — 3) treapta ideii absolute (adică a adevărului complet).</p>\n<p>Viaţa dă naştere creierului. În creierul omului se reflectă natura. Verificând şi aplicând în practica lui şi în tehnică exactitatea acestor reflectări, omul ajunge la adevărul obiectiv.</p>\n</td>\n</tr>\n</tbody>\n</table>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p121"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p122"></a>\n<tbody>\n<tr>\n<td><p class="noind" style="text-align: center;"><b>N.B.</b></p>\n</td>\n<td><table border="1">\n<tbody>\n<tr>\n<td><p>Enciclopedia, § 219: ...«Natura anorganică, subjugată de ceea ce e viu, suportă această subjugare datorită faptului că ea este <i>în sine</i> ceea ce viaţa este <i>pentru sine»</i>.</p>\n<p>De răsturnat = materialism pur. Excelent, profund, just!! Şi încă N.B.: se dovedeşte extrema justeţe şi exactitate a termenilor „an sich“ si „für sich“!!! [«în sine» şi «pentru sine»]</p>\n</td>\n</tr>\n</tbody>\n</table>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p123"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p124"></a>\n<tbody>\n<tr>\n<td><p>Conceptele logice sunt subiective atâta timp cât rămân „abstracte“, în forma lor abstractă, dar în acelaşi timp ele exprimă şi lucrul în sine. Natura este <i>în acelaşi timp</i> concretă şi abstractă, fenomen şi esenţă, moment şi raport. Conceptele omului sunt subiective în abstracţia lor, în separaţia lor, dar sunt obiective în totalitatea, în procesul, în suma, în tendinţa, în izvorul lor.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p125"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p126"></a>\n<tbody>\n<tr>\n<td><table border="1">\n<tbody>\n<tr>\n<td><p>Cunoaşterea teoretică trebuie să prezinte obiectul în necesitatea lui, în raporturile lui multilaterale, în mişcarea lui contradictorie an und fur sich [în sine şi pentru sine]. Dar conceptul omenesc prinde „definitiv“ acest adevăr obiectiv al cunoaşterii, îl sesizează, şi-l însuşeşte numai atunci când conceptul devine „fiinţare pentru sine“ în sensul practicii. Adică practica omului şi a omenirii constituie verificarea, criteriul obiectivităţii cunoaşterii. Aceasta este într-adevăr ideea lui Hegel? De revenit.</p>\n</td>\n</tr>\n</tbody>\n</table>\n</td>\n<td><p class="noind" style="text-align: center;"><b>Hegel</b> despre practică şi despre obiectivitatea cunoaşterii</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p127"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p128"></a>\n<tbody>\n<tr>\n<td><p>Toate acestea se află în capitolul «Ideea de cunoaştere» (cap. II) — în trecerea la „idee absolută“ (cap. III) —, adică, fără îndoială, practica figurează la Hegel ca o verigă în analiza procesului cunoaşterii, şi anume ca trecere la adevărul obiectiv („absolut“, după Hegel). Prin urmare, Marx i se alătură direct lui Hegel atunci când introduce criteriul practicii în teoria cunoaşterii: vezi tezele despre Feuerbach.</p>\n</td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p129"></a>\n<tbody>\n<tr>\n<td><p class="noind" style="text-align: center;"><b>Practica în teoria cunoaşterii:</b></p>\n</td>\n<td><table border="1">\n<tbody>\n<tr>\n<td><p class="noind" style="text-align: center;">Alias [cu alte cuvinte]:</p>\n<p>Conştiinţa omului nu numai că reflectă lumea obiectivă, dar o şi creează.</p>\n</td>\n</tr>\n</tbody>\n</table>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p130"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p131"></a>\n<tbody>\n<tr>\n<td><p>„Silogismul acţiunii“... Pentru Hegel, <i>acţiunea</i>, practica este un <i><span class="spt">„silogism“ logic</span></i>, o figură logică. Şi este adevărat! Desigur, nu în sensul că existenţa ca altul a figurii logice este practica omului (= idealism absolut), ci, invers, în sensul că practica omului, repetându-se de miliarde de ori, se imprimă în conştiinţa lui ca figuri logice. Aceste figuri capătă trăinicia unei prejudecăţi şi un caracter axiomatic tocmai (şi numai) datorită acestei repetări de miliarde de ori.</p>\n<p>premisa 1: <i>un scop bun</i> (scopul subiectiv) versus <i>realitate</i> („realitatea exterioară“)</p>\n<p>premisa a 2-a: mijlocul exterior (instrumentul), (obiectivul)</p>\n<p>premisa a 3-a, sau concluzia: coincidenţa subiectivului cu obiectivul, verificarea ideilor subiective, criteriu al adevărului obiectiv.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p132"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p133"></a>\n<tbody>\n<tr>\n<td><p>Activitatea omului care şi-a făcut o imagine obiectivă despre lume <b><span class="spt">modifică</span></b> realitatea exterioară, desfiinţează determinarea ei (= schimbă cutare sau cutare laturi, calităţi ale ei) şi, în felul acesta, îi înlătură trăsăturile de aparenţă, exterioritate şi nulitate, îi conferă existenţă în sine şi pentru sine (= adevăr obiectiv).</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p134"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p135"></a>Capitolul al III-lea: «Ideea absolută».</p>', '<table border="1" style="margin-left: 10%; margin-right: 10%;"><a id="p136"></a>\n<tbody>\n<tr>\n<td><p>Unitatea dintre ideea teoretică (cunoaştere) <i><span class="spt">şi practică</span></i> — N.B. acest lucru — şi această unitate <i><span class="spt">tocmai în teoria cunoaşterii</span></i>, întrucât se obţine ca rezultat „ideea absolută“ (iar ideea = „das objektive Wahre“ [adevărul obiectiv]) [vol. V, 236]</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p137"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p138"></a>Acestea sunt, după cât se pare, elementele dialecticii.</p>', '<table style="margin-left: 10%; margin-right: 10%;"><a id="p139"></a>\n<tbody>\n<tr>\n<td><p>Cred că aceste elemente ar putea fi prezentate mai detaliat astfel:</p>\n<p>1) <i><span class="spt">obiectivitatea</span></i> examinării (nu exemple, nu digresiuni, ci lucrul în sine).</p>\n<p>2) întregul ansamblu al <i><span class="spt">relaţiilor</span></i> multiple dintre acest lucru şi altele.</p>\n<p>3) <i><span class="spt">dezvoltarea</span></i> acestui lucru (respectiv fenomen), mişcarea lui proprie, viaţa lui proprie.</p>\n<p>4) <i><span class="spt">tendinţele</span></i> (şi # aspectele) interne contradictorii în acest lucru.</p>\n<p>5) lucrul (fenomenul etc.) ca sumă <i><span class="spt">şi unitate a contrariilor</span></i>.</p>\n<p>6) <i><span class="spt">lupta</span></i>, respectiv desfăşurarea acestor contrarii, a tendinţelor contradictorii etc.</p>\n<p>7) îmbinarea analizei cu sinteza, — examinarea separată a diferitelor părţi şi totalizarea, însumarea acestor părţi.</p>\n<p>8) relaţiile fiecărui lucru (fenomen etc.) nu sunt numai multiple şi diverse, ci şi universale. Oricare lucru (fenomen, proces etc.) este legat de <i><span class="spt">oricare</span></i> altul.</p>\n<p>9) nu numai unitatea contrariilor, ci şi <span class="spt"><i>trecerea <b>fiecărei</b></i></span> determinări, calităţi, trăsături, a fiecărui aspect şi a fiecărei însuşiri în oricare alta [în contrariul său?].</p>\n<p>10) procesul infinit al descoperirii unor noi aspecte, relaţii etc.</p>\n<p>11) procesul infinit de adâncire a cunoaşterii de către om a lucrurilor, fenomenelor, proceselor etc. de la fenomen la esenţă şi de la o esenţă mai puţin profundă la alta mai profundă.</p>\n<p>12) de la coexistenţă la cauzalitate şi de la o formă de conexiune şi interdependenţă la alta, mai profundă, mai generală.</p>\n<p>13) repetarea, într-un stadiu superior, a anumitor trăsături, însuşiri etc. ale stadiului inferior şi</p>\n<p>14) reîntoarcerea aparentă la vechi (negaţia negaţiei)</p>\n<p>15) lupta dintre conţinut şi formă, şi invers. Lepădarea formei, transformarea conţinutului.</p>\n<p>16) Trecerea cantităţii în calitate, şi viceversa <i><span class="spt">((15</span></i> şi <i><span class="spt">16</span></i> sunt <i><span class="spt">exemple</span></i> care ilustrează cele spuse la <i>9))</i></p>\n</td>\n<td class="special"></td>\n<td><p class="noind" style="text-align: center;"><i><span class="spt">Elementele dialecticii</span></i></p>\n</td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p140"></a>\n<tbody>\n<tr>\n<td><p>Pe scurt, dialectica poate fi definită ca teorie a unităţii contrariilor. Această formulare sesizează nucleul dialecticii, dar ea are nevoie de unele explicaţii şi de o dezvoltare.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p141"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p142"></a>Urmează apoi <b>o schiţă a dialecticii</b> — foarte interesantă, clară şi importantă:</p>', '<table style="margin-left: auto; margin-right: auto;"><a id="p143"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p144"></a>\n<tbody>\n<tr>\n<td><p>Nu negaţia goală, nu negaţia fără rost, nu negaţia sceptică, oscilarea, îndoiala sunt caracteristice şi esenţiale în dialectică — care, fără îndoială, conţine în sine elementul negaţiei, şi chiar ca pe cel mai important element al său —, nu, ci negaţia ca moment al legăturii, ca moment al dezvoltării care menţine pozitivul, adică fără nici o ezitare, fără nici un fel de eclectism.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p145"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p146"></a>\n<tbody>\n<tr>\n<td><p>Ceea ce este important aici: 1) caracterizarea dialecticii: automişcare, izvor al activităţii, mişcare a vieţii şi a spiritului; coincidenţa conceptelor subiectului (omului) cu realitatea; 2) cel mai înalt grad de obiectivitate („das objektiviste Moment“ [momentul cel mai obiectiv]).</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p147"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p148"></a>\n<tbody>\n<tr>\n<td rowspan="2"><p class="noind" style="text-align: center;">N.B.:<br/>În Logica mică (Enciclopedia, § 244, Zusatz [adaos] p. 414) <i>ultima</i> frază din carte sună astfel: „diese seiende Idee aber ist die Natur“ [dar această idee care fiinţează este natura].</p>\n</td>\n<td rowspan="2" style="background-color:#000000; width:1px"></td>\n<td><p>Această frază din ultima pagină, 353, a <i>Logicii</i> este cu totul remarcabilă. Trecerea ideii logice în <i>natură</i>. Până la materialism nu e decât un pas. Avea dreptate Engels când spunea că sistemul lui Hegel este un materialism cu capul în jos. Aceasta nu este ultima frază din Logică, dar ceea ce urmează până la sfârşit nu prezintă importanţă.</p>\n</td>\n</tr>\n<tr>\n<td><p>Sfârşitul „Logicii“. 17.XII.1914.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p149"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid"><a id="p150"></a>Din conspectul cărţii lui Hegel „Prelegeri de filozofie a istoriei“</p>', '<table style="margin-left: auto; margin-right: auto;"><a id="p151"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p152"></a>\n<tbody>\n<tr>\n<td><p>Idealismul inteligent este mai aproape de materialismul inteligent decât materialismul prost.</p>\n<p>În loc de idealism inteligent: idealism dialectic; în loc de materialism prost: materialism metafizic, nedezvoltat, mort, grosolan, inert.</p>\n</td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p153"></a>\n<tbody>\n<tr>\n<td><p class="noind">De studiat:</p>\n<p>Plehanov a scris despre filozofie (despre dialectică), probabil, până la 1.000 de pagini (Beltov + contra lui Bogdanov + contra kantienilor + Problemele fundamentale etc. etc.).</p>\n</td>\n<td class="special"></td>\n<td class="special"></td>\n<td><p class="noind">N.B.</p>\n</td>\n</tr>\n<tr>\n<td><p>Din ele, nil [nimic] <i>despre</i> Logica mare, despre <i><span class="spt">semnificaţia</span></i> ei, despre ideile <i>ei</i> (adică <i><span class="spt">propriu-zis</span></i> despre dialectică ca ştiinţă filozofică)!!</p>\n</td>\n<td colspan="3"></td>\n</tr>\n</tbody>\n</table>', '<table style="margin-left: auto; margin-right: auto;"><a id="p154"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p155"></a>\n<tbody>\n<tr>\n<td>\n<table border="1">\n<tbody>\n<tr>\n<td><p>Critica făcută de Aristotel „ideilor“ lui Platon este o critică a <i>idealismului</i> <i><span class="spt">ca idealism în general:</span></i> fiindcă originea conceptelor, a abstracţiilor este identică cu aceea a „legii“, a „necesităţii“ etc. Idealistul Hegel a ocolit cu laşitate faptul că Aristotel (în critica făcută de el ideilor lui Platon) a subminat bazele idealismului.</p>\n</td>\n</tr>\n</tbody>\n</table>\n</td>\n<td><p class="noind" style="text-align: center;">N.B.</p>\n</td>\n<td>\n<table border="1">\n<tbody>\n<tr>\n<td><p>Când <i>un</i> idealist critică bazele idealismului unui <i>alt</i> idealist, cel care câştigă este întotdeauna <i>materialismul</i>. Comp. Aristotel versus Platon etc. Hegel versus Kant etc.</p>\n</td>\n</tr>\n</tbody>\n</table>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p156"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p157"></a>\n<tbody>\n<tr>\n<td>\n<table border="1">\n<tbody>\n<tr>\n<td><p>Adept al dialecticii, Hegel n-a putut să înţeleagă trecerea <i>dialectică <span class="spt">de la</span></i> materie <i>la</i> mişcare, <i><span class="spt">de la</span></i> materie <i>la</i> conştiinţă, îndeosebi pe cea de-a doua. Marx a corectat greşeala (sau slăbiciunea?) misticului.</p>\n</td>\n</tr>\n</tbody>\n</table>\n</td>\n<td><p class="noind" style="text-align: center;"><b>N.B.</b></p>\n</td>\n<td>\n<table border="1">\n<tbody>\n<tr>\n<td><p class="noind" style="text-align: center;">Este dialectică nu numai trecerea de la materie la conştiinţă, ci şi cea de la senzaţie la gândire etc.</p>\n</td>\n</tr>\n</tbody>\n</table>\n</td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p158"></a>\n<tbody>\n<tr>\n<td><p>Prin ce se deosebeşte o trecere dialectică de una nedialectică? Prin salt. Prin caracterul ei contradictoriu. Prin întreruperea gradualităţii. Prin unitatea (identitatea) fiinţării şi nefiinţării.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p159"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid"><a id="p160"></a>Din planul dialecticii (logicii) lui Hegel<br/>[Tabla de materii a logicii mici (a Enciclopediei)]</p>', '<table style="margin-left: auto; margin-right: auto;"><a id="p161"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p162"></a>\n<tbody>\n<tr>\n<td><p>Conceptul (cunoaşterea) descoperă în fiinţare (în fenomenele nemijlocite) esenţa (principiul cauzei, identităţii, diferenţei etc.); acesta este, de fapt, <i><span class="spt">mersul general</span></i> al întregii cunoaşteri omeneşti (al întregii ştiinţe) în general. Acesta este şi mersul <i><span class="spt">ştiinţelor naturii</span></i> şi <i><span class="spt">al economiei politice</span></i> [şi al istoriei]. Dialectica lui Hegel este, <b>în aceeaşi măsură</b>, o generalizare a istoriei gândirii. Extrem de rodnică pare a fi sarcina de a urmări acest lucru mai concret, mai amănunţit în domeniul <i>istoriei diferitelor ştiinţe</i>. În logică, istoria gândirii trebuie să coincidă, în linii generale, cu legile gândirii.</p>\n</td>\n</tr>\n</tbody>\n</table>', '<table style="margin-left: auto; margin-right: auto;"><a id="p163"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p164"></a>\n<tbody>\n<tr>\n<td><p>Dacă Marx nu ne-a lăsat o <i>„Logică“</i> (cu literă mare), el ne-a lăsat în schimb <i>logica</i> „Capitalului“ şi ea ar trebui să fie folosită la maximum în problema care ne interesează.</p>\n<p>În „Capitalul“ a fost aplicată la o singură ştiinţă logica, dialectica şi teoria cunoaşterii a materialismului [nu este nevoie de trei cuvinte: este unul şi acelaşi lucru], care a luat tot ce este valoros la Hegel şi l-a dezvoltat mai departe.</p>\n</td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p165"></a>\n<tbody>\n<tr>\n<td><p class="noind">Marfă — bani — capital</p>\n<p>→ producerea de Mehrwert [plusvaloare] absolută</p>\n<p>→ producerea de Mehrwert relativă.</p>\n</td>\n</tr>\n</tbody>\n</table>', '<table border="1" style="margin-left: 10%; margin-right: 10%;"><a id="p166"></a>\n<tbody>\n<tr>\n<td><p>Istoria capitalismului şi analiza <i><span class="spt">conceptelor</span></i>, care o rezumă.</p>\n</td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p167"></a>\n<tbody>\n<tr>\n<td><p>Punct de plecare — „fiinţarea“ cea mai simplă, cea mai obişnuită, cea mai curentă, cea mai nemijlocită: marfa singulară („Sein“ în economia politică). Analiza ei ca relaţie socială. Analiză dublă, deductivă şi inductivă — logică şi istorică (formele valoare).</p>\n</td>\n</tr>\n</tbody>\n</table>', '<table style="margin-left: 10%; margin-right: 10%;"><a id="p168"></a>\n<tbody><tr>\n<td class="special"></td>\n<td colspan="2">\n<p class="noind">Verificarea prin fapte, respectiv prin practică, se face aici la fiecare pas al analizei.</p>\n</td>\n</tr>\n<tr><td colspan="3">\n<p class="noind">Comp. în legătură cu esenţa versus fenomen:</p>\n</td>\n</tr>\n<tr><td colspan="2">\n<p class="noind">— preţul şi valoarea</p>\n</td>\n<td>\n<p class="noind">— cererea şi oferta</p>\n</td>\n</tr>\n<tr><td colspan="2"></td>\n<td>\n<p class="noind">versus <i>Wert</i></p>\n</td>\n</tr>\n<tr><td colspan="2"></td>\n<td>\n<p class="noind">(= krystallisierte Arbeit) [valoare (— muncă cristalizată)]</p>\n</td>\n</tr>\n<tr><td colspan="3">\n<p class="noind">— salariul şi preţul forţei de muncă.</p>\n</td>\n</tr>\n</tbody>\n</table>'],
'idChr': '6.01.03text',
'title': 'Fragmente din conspectul cărţilor lui Hegel',
'info': 'Conspectul cărţii lui Hegel „Ştiinţa logicii“ (1914)',
},
{'year': '1915',
'image': 'lenin1',
'content': ['<h6 style="text-align: center;"><a id="p0"></a>În jurul problemei dialecticii</h6>', '<p><a id="p1"></a>Dedublarea unului şi cunoaşterea părţilor lui contradictorii (vezi citatul din Filon despre Heraclit la începutul părţii a III-a („Despre cunoaştere“) a cărţii lui Lassalle despre Heraclit) este <span class="spt"><i>fondul</i></span> (una dintre „esenţele“, una dintre particularităţile sau trăsăturile fundamentale, dacă nu chiar singura fundamentală) dialecticii. Tocmai astfel pune problema şi Hegel (Aristotel, în „Metafizica“ sa, <span class="spt"><i>îşi bate</i></span> mereu capul cu această problemă, <i>combătându-l</i> pe Heraclit, respectiv ideile lui).</p>', '<p><a id="p2"></a>Justeţea acestei laturi a conţinutului dialecticii trebuie să fie verificată de istoria ştiinţei. Acestei laturi a dialecticii nu i se acordă de obicei (de către Plehanov, bunăoară) destulă atenţie: identitatea contrariilor este considerată ca o sumă de <span class="spt"><i>exemple</i></span> [„de exemplu grăuntele“, „de exemplu comunismul primitiv“. La fel şi de către Engels. Aceasta însă „pentru a le face mai lesne de înţeles“...] şi nu ca <span class="spt"><i>o lege a cunoaşterii</i></span> <i>(şi</i> ca o lege a lumii obiective).</p>', '<p><a id="p3"></a>În matematică, + şi -. Diferenţiala şi integrala.</p>', '<p><a id="p4"></a>„ mecanică, acţiune şi reacţie.</p>', '<p><a id="p5"></a>„ fizică, electricitatea pozitivă şi cea negativă.</p>', '<p><a id="p6"></a>„ chimie, unirea şi disocierea atomilor.</p>', '<p><a id="p7"></a>„ ştiinţa socială, lupta de clasă.</p>', '<p><a id="p8"></a>Identitatea contrariilor (ar fi, poate, mai exact să spunem „unitatea“ lor, deşi deosebirea dintre termenii identitate şi unitate nu este, în acest caz, prea esenţială; într-un anumit sens, ambele sunt juste) este recunoaşterea (dezvăluirea) tendinţelor opuse, contradictorii, <i>care se exclud reciproc</i>, existente în <i>toate</i> fenomenele şi procesele naturii (inclusiv cele ale spiritului şi ale societăţii). Condiţia cunoaşterii tuturor proceselor lumii în <i>„automişcarea“</i> lor, în dezvoltarea lor spontană, în viaţa lor vie, este cunoaşterea lor în calitate de unitate a contrariilor. Dezvoltarea este o „luptă“ între contrarii. Cele două concepţii fundamentale (sau cele două posibile? sau cele două constatate în istorie?) despre dezvoltare (evoluţie) sunt: dezvoltarea ca micşorare şi mărire, ca repetare, <i>şi</i> dezvoltarea ca unitate a contrariilor (dedublare a unului în contrarii care se exclud reciproc şi raporturile reciproce dintre ele).</p>', '<p><a id="p9"></a>Prima concepţie despre mişcare lasă în umbră <span class="spt"><i>auto</i></span>mişcarea, forţa ei <span class="spt"><i>motrice</i></span>, izvorul ei, motivul ei (sau acest izvor este strămutat în exterior — un dumnezeu, un subiect etc.). În cadrul celei de-a doua concepţii, atenţia principală se îndreaptă tocmai spre cunoaşterea <i>izvorului</i> <span class="spt"><i>„auto“</i></span>mişcării.</p>', '<p><a id="p10"></a>Prima concepţie e moartă, palidă, aridă. Cea de-a doua e vie. <span class="spt"><i>Numai</i></span> cea de-a doua ne dă cheia „automişcării“ tot ce există; numai ea ne dă cheia „salturilor“, „întreruperii gradualităţii“, „transformării în contrariu“, distrugerii vechiului şi apariţiei noului.</p>', '<p><a id="p11"></a>Unitatea (coincidenţa, identitatea, acţiunea egală) a contrariilor este condiţionată, temporară, trecătoare, relativă. Lupta dintre contrarii, care se exclud reciproc, este absolută, precum absolută este şi dezvoltarea, mişcarea.</p>', '<table border="1" style="margin-left: 10%; margin-right: 10%;"><a id="p12"></a>\n<tbody>\n<tr>\n<td>\n<p><i>N.B.</i>: deosebirea dintre subiectivism (scepticism şi sofistică etc.) şi dialectică constă, între altele, în faptul că, în dialectică (obiectivă), şi deosebirea dintre relativ şi absolut este relativă. Pentru dialectica obiectivă, <i>în</i> relativ <i>există</i> absolut. Pentru subiectivism şi sofistică, relativul este numai relativ şi exclude absolutul.</p>\n</td>\n</tr>\n</tbody>\n</table>', '<p><a id="p13"></a>În „Capitalul“, Marx analizează mai întâi <i>raportul</i> cel mai simplu, mai obişnuit, mai fundamental, mai general, mai obişnuit din societatea burgheză (bazată pe producţia de mărfuri), raport care se întâlneşte de miliarde de ori, şi anume schimbul de mărfuri. Analiza descoperă în acest fenomen extrem de simplu (în această „celulă“ a societăţii burgheze) <span class="spt"><i>toate</i></span> contradicţiile (respectiv embrionul <i>tuturor</i> contradicţiilor) societăţii moderne. Expunerea pe care o face el în continuare ne arată dezvoltarea <i>(şi</i> creşterea, <i>şi</i> mişcarea) acestor contradicţii şi a acestei societăţi în Σ [suma] diferitelor ei părţi, de la începutul şi până la sfârşitul ei.</p>', '<p><a id="p14"></a>Aceeaşi trebuie să fie şi metoda de expunere (respectiv de studiere) a dialecticii în general (întrucât dialectica societăţii burgheze nu este, la Marx, decât un caz particular al dialecticii). Să începem cu lucrul cel mai simplu, mai obişnuit, mai general etc., cu o <i>propoziţie</i> <b>oarecare</b>: frunzele copacului sunt verzi; Ivan este un om; Grivei este un câine etc. Chiar aici este (cum în mod genial a observat Hegel) <i>dialectică:</i> <b>particularul este</b> <span class="spt"><i><b>general</b></i></span> (cf. Aristotel, Metaphysik, traducerea lui Schwegler, Bd. II, S. 40, 3. Buch, 4. Kapitel, 8—9: [vol. II, p. 40, cartea a 3-a, cap. 4, 8—9.] „denn natürlich kann man nicht der Meinung sein, daß es ein Haus — casa în general — gebe außer den sichtbaren Häusern“, „ού γάρ άυ ΰείημευ είυαί τιυα οίχίαυ παρά τάς τίυάς οίκίας“ [«întrucât nu poţi gândi, desigur, că există o casă — casa în general — în afara caselor vizibile»]). Prin urmare, contrariile (particularul este opus generalului) sunt identice: particularul nu există decât în conexiunea care duce spre general. Generalul nu există decât în particular, prin particular. Orice particular este (într-un fel sau altul) general. Orice general este (o părticică sau o latură sau esenţă) a particularului. Orice general înglobează doar cu aproximaţie toate obiectele particulare. Orice particular nu intră decât incomplet în general etc. etc. Orice particular este legat, prin mii de tranziţii, cu particulari de alt gen (lucruri, fenomene, procese) etc. În <i>toate</i> <span class="spt"><i>acestea</i></span> există deja elemente, germeni ai conceptului de <i>necesitate</i>, de legătură obiectivă a naturii etc. Elementul întâmplător şi cel necesar, fenomenul şi esenţa, există deja aici, întrucât, spunând că Ivan este un om, Grivei este un câine, <i>aceasta</i> este o frunză de copac etc., <i>înlăturăm</i> o serie de caracteristici <i>întâmplătoare</i>, separăm esenţialul de fenomen şi le opunem unul altuia.</p>', '<p><a id="p15"></a>Aşadar, în orice propoziţie putem (şi trebuie) să distingem, ca într-un „nucleu“ („celulă“), germenii <i>tuturor</i> elementelor dialecticii, demonstrând astfel că dialectica este, în general, inerentă întregii cunoaşteri umane. Iar ştiinţele naturii ne arată (şi acest lucru trebuie, iarăşi, să fie demonstrat prin orice exemplu, cât de simplu) natura obiectivă în aceleaşi însuşiri ale ei, transformarea particularului în general, a întâmplătorului în necesar, trecerile, transmutaţiile, legătura reciprocă a contrariilor. Dialectica <span class="spt"><i>este tocmai</i></span> teoria cunoaşterii (a lui Hegel şi) a marxismului: iată cărei „laturi“ a problemei (şi aceasta nu e o „latură“, ci <i>esenţa</i> problemei) nu i-a acordat atenţie Plehanov, fără să mai vorbim de ceilalţi marxişti.</p>', '<table style="margin-left: auto; margin-right: auto;"><a id="p16"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p17"></a>Atât Hegel (vezi Logica), cât şi eclecticul Paul Volkmann (vezi lucrarea lui „Erkenntnistheoretische Grundzüge“, S.), „gnoseolog“ contemporan al ştiinţelor naturii, eclectic, adversar al hegelianismului (pe care nu l-a înţeles!), prezintă cunoaşterea sub forma unei serii de cercuri.</p>', '<table border="1" style="margin-left: 10%; margin-right: 10%;"><a id="p18"></a>\n<tbody>\n<tr>\n<td>\n<p class="right" style="text-align: right;">„Cercurile“ în filozofie: [este oare obligatorie cronologia <i>persoanelor?</i> Nu!]</p>\n<p class="right" style="text-align: right;">Filozofia antică: de la Democrit până la Platon şi până la dialectica lui Heraclit.</p>\n<p class="right" style="text-align: right;">Renaşterea: Descartes versus Gassendi (Spinoza?).</p>\n<p class="right" style="text-align: right;">Filozofia modernă: Holbach — Hegel (prin Berkeley, Hume, Kant). Hegel — Feuerbach — Marx.</p>\n</td>\n</tr>\n</tbody>\n</table>', '<p><a id="p19"></a><a id="cit28"></a>Dialectica ca o cunoaştere <i>vie</i>, multilaterală (implicând o neîncetată sporire a aspectelor), implicând o mulţime inepuizabilă de nuanţe în orice mod de abordare a realităţii, de apropiere de ea (cu un sistem filozofic care se constituie într-un tot, pornind de la fiecare nuanţă) — iată un conţinut nemăsurat de bogat în comparaţie cu materialismul „metafizic“, a cărui principală <i>nenorocire</i> este că nu ştie să aplice dialectica la Bildertheorie [teoria reflectării], la procesul şi dezvoltarea cunoaşterii.</p>', '<table><a id="p20"></a>\n<tbody>\n<tr>\n<td colspan="2"></td>\n<td>\n<p><a id="cit29"></a>Din punctul de vedere al materialismului vulgar, simplist, metafizic, idealismul filozofic nu este <i>decât</i> o inepţie. Din punctul de vedere al materialismului <i>dialectic</i>, dimpotrivă, idealismul filozofic este o dezvoltare (amplificare, umflare) <i>unilaterală</i>, exagerată, uberschwengliches (Dietzgen) a uneia dintre trăsăturile, limitele cunnaşterii, care devine astfel un absolut, <i>rupt</i> de materie, de natură, divinizat.</p>\n</td>\n</tr>\n<tr>\n<td>\n<p class="noind" style="text-align: center;">N.B. acest aforism</p>\n</td>\n<td class="special"></td>\n<td>\n<p class="noind">Idealismul este obscurantism clerical. Just. Dar idealismul filozofic constituie (<span class="spt"><i>„mai exact“</i></span> şi <span class="spt"><i>„în afară de aceasta“)</i></span> calea care duce la clericalism <i>prin intermediul</i> <span class="spt"><i><b>uneia dintre nuanţele</b> cunoaşterii</i> </span>(dialectice), infinit de complexe, a omului.</p>\n</td>\n</tr>\n</tbody>\n</table>', '<p><a id="p21"></a><a id="cit30"></a>Cunoaşterea omului nu este (respectiv nu urmează) o linie dreaptă, ci o linie curbă, care se apropie infinit de o serie de cercuri, de o spirală. Orice segment, porţiune, bucăţică din această linie curbă poate fi transformată (unilateral transformată) într-o linie dreaptă independentă, întreagă, care duce (dacă nu vezi pădurea din cauza copacilor) în mlaştină, la clericalism (unde ea este <span class="spt"><i>consolidată</i></span> de interesele de clasă ale claselor dominante). Atitudinea rectilinie şi unilaterală, rigiditatea şi sclerozarea, subiectivismul şi orbirea subiectivă — voilà [iată] rădăcinile gnoseologice ale idealismului. Iar clericalismul (= idealismul filozofic) are, desigur, rădăcini <i>gnoseologice</i>, nu este lipsit de teren, este <i>o floare sterilă</i>, fără îndoială, dar o floare sterilă ce creşte pe copacul viu al cunoaşterii omului, care este vie, rodnică, adevărată, viguroasă, atotputernică, obiectivă, absolută.</p>'],
'idChr': '6.01.04text',
'title': 'În jurul problemei dialecticii',
'info': 'În jurul problemei dialecticii (1915)',
},
{'year': '1922',
'image': 'lenin3',
'content': ['<h6 style="text-align: center;"><a id="p0"></a>Despre însemnătatea materialismului militant</h6>', '<p><a id="p1"></a>Despre sarcinile generale ale revistei „Pod Znamenem Marksizma“ tov. Troţki a spus, în nr. 1—2, tot ce este esenţial, şi a spus cât se poate de bine. Aş vrea să mă opresc doar asupra câtorva chestiuni, care definesc mai precis conţinutul şi programul activităţii enunţate de redacţia revistei în expunerea ei introductivă din nr. 1—2.</p>', '<p><a id="p2"></a>În această expunere ni se spune că nu toţi cei care s-au grupat în jurul revistei „Pod Znamenem Marksizma“ sunt comunişti, dar ei sunt cu toţii materialişti consecvenţi. Eu cred că această alianţă între comunişti şi necomunişti este absolut necesară şi determină în mod just sarcinile revistei. <a id="cit72"></a>Una din cele mai mari şi mai periculoase erori ale unor comunişti (ca şi, în general, ale unor revoluţionari care au săvârşit cu succes începutul unei mari revoluţii) este părerea că revoluţia ar putea fi înfăptuită numai cu eforturile revoluţionarilor. Dimpotrivă, pentru a asigura succesul oricărei activităţi revoluţionare serioase, e necesar să înţelegem şi să ştim să transpunem în practică principiul că revoluţionarii sunt în stare să îndeplinească doar rolul de avangardă a unei clase cu adevărat viabile şi înaintate. Avangarda îşi îndeplineşte sarcinile sale de avangardă numai atunci când ştie să nu se rupă de masa care se află sub conducerea ei, când ştie într-adevăr să ducă înainte întreaga masă. <a id="cit73"></a>Fără o alianţă cu necomuniştii, în cele mai diferite domenii de activitate, nici vorbă nu poate fi de o înfăptuire cu succes a construirii comunismului.</p>', '<p><a id="p3"></a>Aceasta se referă şi la sarcina, pe care şi-a fixat-o revista „Pod Znamenem Marksizma“, de a apăra maiterialismul şi marxismul. Din fericire, principalele curente ale gândirii sociale înaintate din Rusia au o solidă tradiţie materialistă. Fără a mai vorbi de G. V. Plehanov, e de ajuns să-l menţionăm pe Cernîşevski, în comparaţie cu care narodnicii de astăzi (socialiştii-populişti, socialiştii-revoluţionari etc.) au dat nu rareori îndărăt, în goana lor după doctrine filozofice reacţionare la modă, lăsându-se captivaţi de strălucirea amăgitoare a aşa-zisului „ultim cuvânt“ al ştiinţei europene şi nefiind în stare să distingă sub această strălucire cutare sau cutare varietate a servilismului faţă de burghezie, faţă de prejudecăţile şi reacţionarismul ei.</p>', '<p><a id="p4"></a>În orice caz, la noi în Rusia există încă — şi vor mai exista, desigur, multă vreme — materialişti din lagărul necomuniştilor, şi datoria noastră incontestabilă este să-i atragem pe toţi adepţii materialismului consecvent şi militant la o activitate comună în lupta împotriva reacţiunii în domeniul filozofiei şi a prejudecăţilor filozofice ale aşa-zisei „societăţi culte“.</p>', '<table style="margin-left: auto; margin-right: auto;"><a id="p5"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p6"></a>Revista „Pod Znamenem Marksizma“, care vrea să fie un organ al materialismului militant, trebuie să acorde un loc important propagandei ateiste, informării asupra literaturii respective şi înlăturării lipsurilor, extrem de mari, ale activităţii noastre oficiale în acest domeniu. O importanţă deosebită prezintă folosirea cărţilor şi broşurilor care conţin numeroase fapte şi comparaţii concrete, menite să ilustreze legătura dintre interesele de clasă şi organizaţiile de clasă ale burgheziei moderne şi organizaţiile instituţiilor religioase şi cele de propagandă religioasă.</p>', '<table style="margin-left: auto; margin-right: auto;"><a id="p7"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p8"></a>Tot atât de importantă ca alianţa cu materialiştii consecvenţi care nu fac parte din partidul comunist, dacă nu şi mai importantă, pentru activitatea pe care trebuie s-o desfăşoare materialismul militant este alianţa cu acei reprezentanţi ai ştiinţelor moderne ale naturii care înclină spre materialism şi care nu se tem să-l apere şi să-l propage împotriva unor oscilări filozofice — astăzi la modă — în direcţia idealismului şi scepticismului, care predomină în aşa-zisa „societate cultă“.</p>', '<table style="margin-left: auto; margin-right: auto;"><a id="p9"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p10"></a>Şi pentru a nu avea o atitudine inconştientă faţă de un asemenea fenomen, trebuie să înţelegem că <a id="cit74"></a>fără o temeinică fundamentare filozofică nici un fel de ştiinţă a naturii, nici un fel de materialism nu va putea să ducă o luptă susţinută împotriva asaltului ideilor burgheze şi a restabilirii concepţiei burgheze despre lume. Pentru a susţine această luptă şi a o duce la capăt cu deplin succes, naturalistul trebuie să fie un materialist modern, un adept conştient al materialismului reprezentat de Marx, adică un materialist dialectician. Pentru a atinge acest scop, colaboratorii revistei „Pod Znamenem Marksizma“ trebuie să organizeze studierea sistematică a dialecticii lui Hegel din punct de vedere materialist, adică a dialecticii pe care Marx a aplicat-o în mod practic atât în „Capitalul“, cât şi în scrierile sale istorice şi politice, şi a aplicat-o cu atâta succes, încât astăzi fiecare zi de trezire la viaţă şi la luptă a unor noi clase în Orient (Japonia, India, China) — adică a acelor sute de milioane de oameni care formează partea cea mai numeroasă a populaţiei pământului şi care, prin inactivitatea lor istorică, prin somnul lor multisecular, au făcut ca până în prezent multe state avansate ale Europei să fie cuprinse de stagnare şi putrefacţie —, fiecare zi de trezire la viaţă a unor noi popoare şi a unor noi clase confirmă tot mai mult marxismul.</p>', '<p><a id="p11"></a>Desigur, o asemenea studiere, o asemenea interpretare şi propagare a dialecticii hegeliene implică eforturi extrem de grele şi, fără îndoială, primele încercări în această direcţie vor fi însoţite de unele greşeli. Dar numai cine nu face nimic nu greşeşte. Sprijinindu-ne pe modul în care a aplicat Marx dialectica lui Hegel, interpretată de pe o poziţie materialistă, putem şi trebuie să analizăm această dialectică sub toate aspectele, să publicăm în revistă extrase din principalele opere ale lui Hegel şi să le interpretăm din punct de vedere materialist, comentându-le pe baza exemplelor de aplicare a dialecticii de către Marx, precum şi prin folosirea exemplelor de dialectică în domeniul relaţiilor economice şi politice ce ne sunt din belşug oferite de istoria modernă şi în special de războiul imperialist şi de revoluţia contemporană. Grupul de redactori şi colaboratori ai revistei „Pod Znamenem Marksizma“ trebuie să fie, după părerea mea, un fel de „asociaţie a prietenilor materialişti ai dialecticii lui Hegel“. <a id="cit75"></a>Naturaliştii contemporani vor găsi (daca vor şti să caute şi dacă noi vom învăţa cum să-i ajutăm) în dialectica lui Hegel, materialist interpretată, o serie de răspunsuri la problemele filozofice pe care le pune revoluţia în domeniul ştiinţelor naturii şi care îi face pe intelectualii admiratori ai modei burgheze „să alunece“ spre reacţiune.</p>', '<p><a id="p12"></a>Dacă nu-şi pune o asemenea sarcină şi dacă nu procedează în mod sistematic la rezolvarea ei, materialismul nu poate deveni un materialism militant.\r\n</p>'],
'idChr': '6.01.05text',
'title': 'Despre însemnătatea materialismului militant',
'info': 'Despre însemnătatea materialismului militant (1922)',
},
{'year': '1913',
'image': 'lenin2',
'content': ['<p><a id="p0"></a>În <i>fiecare</i> cultură naţională se găsesc <i>elemente</i>, fie şi nedezvoltate, de cultură democratică şi socialistă, fiindcă în <i>fiecare</i> naţiune există mase de oameni care muncesc şi sunt exploataţi, ale căror condiţii de viaţă creează în mod inevitabil ideologia democratică şi socialistă. Dar în <i>fiecare</i> naţiune există şi o cultură burgheză (iar în majoritatea cazurilor chiar o cultură ultrareacţionară şi clericală), şi trebuie să remarcăm că aceasta nu se găseşte numai sub formă de „elemente“, ci sub formă de cultură <i>dominantă</i>. De aceea „cultura naţională“ în general <i>este</i> cultura moşierilor, a popilor, a burgheziei.</p>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p2"></a>Formulând lozinca „culturii internaţionale a democratismului şi a mişcării muncitoreşti din lumea întreagă“, noi luăm <i>din fiecare</i> cultură naţională <i>numai</i> elementele ei democratice şi elementele ei socialiste, le luăm <i>numai</i> şi <i>absolut</i> în opoziţie cu cultura burgheză, cu naţionalismul burghez al <i>fiecărei</i> naţiuni.</p>', '<table style="margin-left: auto; margin-right: auto;"><a id="p3"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p4"></a>Cel care vrea să se pună în slujba proletariatului trebuie să contribuie la unirea muncitorilor tuturor naţiunilor, luptând neîncetat împotriva naţionalismului burghez, atât cel <i>„propriu“</i> cât şi cel străin. Locul celui care ia apărarea lozincii culturii naţionale e în rândurile mic-burghezilor naţionalişti, şi nu în rândurile marxiştilor.</p>', '<p><a id="p5"></a>Să luăm un exemplu concret. Poate un marxist velicorus să accepte lozinca culturii naţionale velicoruse? Nu. Un asemenea om trebuie situat printre naţionalişti, şi nu printre marxişti. Sarcina noastră este să luptăm împotriva culturii naţionale dominante, ultrareacţionare şi burgheze, a velicoruşilor dezvoltând într-un spirit exclusiv internaţionalist şi în cea mai strânsă unire cu muncitorii altor ţări germenii de cultură care există în istoria mişcării noastre democrate şi muncitoreşti. Să lupţi împotriva propriilor tăi moşieri şi burghezi velicoruşi, împotriva „culturii“ lor, în numele internaţionalismului, să lupţi „adaptându-te“ la particularităţile unor oameni de teapa lui Purişkevici şi Struve  — aceasta este sarcina ta, şi nu să propovăduieşti, nu să admiţi lozinca culturii naţionale.</p>', '<p><a id="p6"></a>Acest lucru se referă şi la cea mai oropsită şi mai prigonită naţiune, naţiunea evreiască. Cultura naţională evreiască este lozinca rabinilor şi burghezilor, este lozinca duşmanilor noştri. Dar în cultura evreiască şi în întreaga istorie a evreimii mai există şi alte elemente. Din 10.500.000 de evrei câţi sunt în întreaga lume, ceva mai mult de jumătate trăiesc în Galiţia şi în Rusia, ţări înapoiate, semibarbare, care <i>prin violenţă</i> îi ţin pe evrei într-un fel de izolare de castă. Cealaltă jumătate a evreilor trăieşte în ţări civilizate, şi acolo nu există izolarea de castă a evreilor. Acolo s-au manifestat limpede importantele trăsături cu caracter progresist universal ale culturii evreieşti: internaţionalismul ei, simpatia faţă de mişcările progresiste ale epocii (pretutindeni, procentul evreilor în mişcările democratice şi proletare este superior procentului de evrei din totalul populaţiei).</p>', '<p><a id="p7"></a>Cel care, direct sau indirect, formulează lozinca „culturii naţionale“ evreieşti (oricât de bune i-ar fi intenţiile) este duşmanul proletariatului, adept al spiritului <i>învechit</i> şi <i>de castă</i> care domneşte în sânul evreimii, un acolit al rabinilor şi al burgheziei. Dimpotrivă, evreii marxişti, care se contopesc în organizaţiile marxiste internaţionale cu muncitorii ruşi, lituanieni, ucraineni şi alţii, aducându-şi aportul (şi în limba rusă, şi în limba evreiască) la crearea culturii internaţionale a mişcării muncitoreşti, aceşti evrei continuă, în ciuda separatismului Bundului, cele mai bune tradiţii ale evreimii, luptând împotriva lozincii „culturii naţionale“.</p>', '<p><a id="p8"></a>Naţionalismul burghez şi internaţionalismul proletar sunt două lozinci opuse, de neîmpăcat, care corespund celor două mari tabere de clasă ale întregii lumi capitaliste şi care exprimă <i>două</i> politici (mai mult: două concepţii despre lume) în problema naţională. Susţinând lozinca culturii naţionale, creând pe baza ei un întreg plan şi un întreg program practic, aşa-numit al „autonomiei cultural-naţionale“, bundiştii apar <i>de fapt</i> ca promotori ai naţionalismului burghez în mediul muncitoresc.</p>', '<table style="margin-left: auto; margin-right: auto;"><a id="p9"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p10"></a>Cei care vociferează cel mai tare împotriva tendinţei de „asimilare“ a marxiştilor ortodocşi ruşi sunt naţionaliştii evrei din Rusia, în general, şi bundiştii, în special. Or, după cum se poate vedea din datele prezentate mai sus, din cei 10.500.000 de evrei, câţi există în întreaga lume, <i>aproximativ jumătate</i> trăiesc în ţări <i>civilizate</i>, în condiţiile celei mai largi „asimilări“, şi numai evreii din Rusia şi Galiţia, nenorociţi, înapoiaţi, lipsiţi de drepturi şi oprimaţi de-alde Purişkevici (ruşi şi polonezi), trăiesc în condiţiile <i>celei mai reduse</i> „asimilări“, în condiţiile celei mai mari izolări, mergând până la „zona de domiciliere“, <a href="javascript:void(0);" id="n264">[264]</a> „numerus clausus“ şi alte delicii purişkeviciste.</p>', '<p><a id="p11"></a>Evreii din ţările civilizate nu constituie o naţiune, ei s-au asimilat cel mai mult, spun K. Kautsky şi O. Bauer. Evreii din Galiţia şi din Rusia nu constituie, din păcate, o naţiune (şi <i>nu</i> din vina lor, ci din vina Purişkevicilor), ei nu formează aici decât o <i>castă</i>. Aceasta este părerea indiscutabilă a unor oameni care cunosc fără doar şi poate istoria poporului evreu şi care ţin seama de faptele amintite mai sus.</p>', '<p><a id="p12"></a>Dar ce arată aceste fapte? Arată că împotriva „asimilării“ pot vocifera numai evreii mic-burghezi reacţionari, care ar voi să întoarcă înapoi roata istoriei, s-o facă să meargă nu de la rânduielile din Rusia şi Galiţia înspre rânduielile Parisului şi New Yorkului, ci invers.</p>', '<p><a id="p13"></a>Cei mai de seamă oameni din rândurile evreimii, care au dat omenirii conducători de frunte ai democraţiei şi socialismului în istoria mondială, n-au vociferat niciodată împotriva asimilării. Împotriva asimilării vociferează numai venerabilii contemplatori ai „posteriorului“ evreimii.</p>', '<p><a id="p14"></a>Despre proporţiile generale ale procesului de asimilare a naţiunilor în condiţiile actuale ale capitalismului înaintat ne putem face o idee aproximativă, de pildă, din datele asupra emigrării în Statele Unite ale Americii de Nord. În decurs de 10 ani, între anii 1891 şi 1900, din Europa au emigrat 3.700.000 de oameni, iar în 9 ani, între anii 1901 şi 1909, 7.200.000 de oameni. Potrivit recensământului din 1900, în Statele Unite se aflau peste 10.000.000 de străini. Statul New York — în care se aflau, potrivit aceluiaşi recensământ, peste 78.000 de austrieci, 136.000 de englezi, 20.000 de francezi, 480.000 de germani, 37.000 de unguri, 425.000 de irlandezi, 182.000 de italieni, 70.000 de polonezi, 166.000 de originari din Rusia (în cea mai mare parte evrei), 43.000 de suedezi etc. — poate fi asemănat cu o moară în care sunt măcinate deosebirile naţionale. Şi ceea ce se petrece la New York pe scară mare, internaţională, se petrece şi în <i>fiecare</i> mare oraş şi aşezare industrială.</p>', '<p><a id="p15"></a>Cel care nu s-a împotmolit în prejudecăţi naţionaliste nu poate să nu vadă în acest proces al asimilării naţiunilor de către capitalism unul dintre cele mai de seamă progrese istorice, nimicirea prejudecăţilor îngust-naţionale din diferite regiuni îndepărtate şi primitive, mai ales în ţări înapoiate de felul Rusiei.</p>', '<p><a id="p16"></a>Să ne gândim, de pildă, la Rusia şi la atitudinea velicoruşilor faţă de ucraineni. Desigur că orice democrat, ca să nu mai vorbim de marxişti, va lupta cu hotărâre împotriva nemaipomenitei înjosiri a ucrainenilor şi va cere deplină egalitate în drepturi pentru ei. Dar ar fi o adevărată trădare a socialismului şi o politică prostească <i>chiar</i> din punctul de vedere al „sarcinilor naţionale“ burgheze ale ucrainenilor dacă <i>ar fi slăbită</i> legătura şi unirea dintre proletariatul ucrainean şi cel velicorus, unire care există astăzi în cadrul aceluiaşi stat.</p>', '<table style="margin-left: auto; margin-right: auto;"><a id="p17"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p18"></a>De câteva decenii s-a concretizat pe deplin procesul dezvoltării economice mai rapide a Sudului, adică a Ucrainei, proces care atrage din Velicorusia zeci şi sute de mii de ţărani şi muncitori, încadrându-i în economia capitalistă, în mine, în oraşe. „Asimilarea“ — în aceste limite — a proletariatului velicorus şi ucrainean este neîndoielnică. <i>Şi acest</i> fapt are, <i>fără îndoială</i>, un caracter progresist. Capitalismul înlocuieşte pe mujicul velicorus sau ucrainean, abrutizat, înapoiat, legat de pământ, sălbatic ca un urs, cu proletarul, liber să se deplaseze dintr-un loc într-altul, ale cărui condiţii de viaţă sfărâmă îngustimea specific naţională, atât velicorusă cât şi ucraineană. Să presupunem că între Velicorusia şi Ucraina se va stabili cu timpul o graniţă de stat; şi în acest caz caracterul progresist sub raport istoric al „asimilării“ muncitorilor velicoruşi şi Ucraineni va fi neîndoielnic, aşa cum şi măcinarea naţiunilor din America are un caracter progresist. Cu cât Ucraina şi Velicorusia vor deveni mai libere, cu atât mai amplă şi mai rapidă va fi dezvoltarea capitalismului, care va atrage cu o şi mai mare forţă pe muncitorii aparţinând tuturor naţiunilor, din toate regiunile statului şi din toate statele vecine (dacă Rusia ar fi stat vecin cu Ucraina), masa muncitorească la oraşe, în mine şi în fabrici.</p>', '<table style="margin-left: auto; margin-right: auto;"><a id="p19"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p20"></a>A opune — atunci când e vorba despre proletariat — cultura ucraineană, luată ca un tot, culturii velicoruse, luată de asemenea ca un tot, înseamnă a comite cea mai neruşinată trădare a intereselor proletariatului în favoarea naţionalismului burghez.</p>', '<p><a id="p21"></a>În cadrul fiecărei naţiuni contemporane există două naţiuni, spunem noi tuturor social-naţionaliştilor. Există două culturi naţionale în cadrul fiecărei culturi naţionale. Există cultura velicorusă a Purişkevicilor, Gucikovilor <a href="javascript:void(0);" id="n265">[265]</a> şi Struvilor, dar există şi cultura velicorusă caracterizată prin numele lui Cernîşevski şi al lui Plehanov. <i>Două</i> culturi există şi la ucraineni, ca, de altfel, şi în Germania, Franţa, Anglia, la evrei etc. Dacă majoritatea muncitorilor ucraineni se află sub influenţa culturii velicoruse, suntem siguri că, pe lângă ideile culturii velicoruse a popilor şi burgheziei, asupra lor acţionează şi ideile democraţiei şi social-democraţiei velicoruse. Ducând lupta împotriva primului gen de „cultură“, <i>marxistul</i> ucrainean va şti întotdeauna să distingă cel de-al doilea gen de cultură şi va spune muncitorilor săi: „trebuie neapărat să vă străduiţi din răsputeri să găsiţi, să folosiţi şi să întăriţi orice posibilitate de contact cu muncitorul velicorus conştient, cu literatura lui, cu sfera lui de idei; acest lucru este impus de interesele fundamentale ale mişcării muncitoreşti, <i>atât</i> ucrainene <i>cât şi</i> velicoruse“.</p>', '<p><a id="p22"></a>Dacă un marxist ucrainean se va lăsa <i>până într-atât</i> antrenat de ura, <i>pe deplin legitimă şi firească</i>, împotriva asupritorilor velicoruşi, încât va trece fie numai o părticică din această ură, fie numai un sentiment de înstrăinare asupra culturii proletare şi asupra cauzei proletare a muncitorilor velicoruşi, prin aceasta marxistul va aluneca în mlaştina naţionalismului burghez. Tot astfel, marxistul velicorus va aluneca în mlaştina naţionalismului, şi nu numai a celui burghez, dar şi a naţionalismului ultrareacţionar, dacă va da măcar o clipă uitării revendicarea deplinei egalităţi în drepturi a ucrainenilor sau <i>dreptul</i> lor de a forma un stat independent.</p>', '<p><a id="p23"></a>Atâta vreme cât fac parte din acelaşi stat, muncitorii velicoruşi şi ucraineni trebuie să apere împreună, în cea mai strânsă unire organizatorică, care să meargă până la contopire, cultura comună sau internaţională a mişcării proletare, dând dovadă de cea mai deplină toleranţă în problema limbii în care se face propaganda şi ţinând seama în desfăşurarea acestei propagande de <i>particularităţile</i> pur locale sau pur naţionale. Iată care este cerinţa necondiţionată a marxismului. Orice propagandă care tinde să separe pe muncitorii unei naţiuni de muncitorii alteia, orice atacuri împotriva tendinţei de „asimilare“ marxistă, orice acţiune de contrapunere a unei culturi naţionale luată ca un tot unei alte culturi naţionale luată, chipurile, şi ea ca un tot etc. în problemele privitoare la proletariat înseamnă naţionalism <i>burghez</i>, împotriva căruia este obligatoriu să se dea o luptă necruţătoare.\r\n</p>'],
'idChr': '6.02text',
'title': '',
'info': 'Note critice în problema naţională (1913)',
},
{'year': 'b',
'image': 'lenin3',
'content': ['<p><a id="p0"></a>Când tov. Peatakov a spus că comuniştii ucraineni acţionează conform directivelor C.C. al P.C.(b) din Rusia, nu mi-am dat seama pe ce ton a vorbit. Pe un ton de regret? Nu-l bănuiesc pe tov. Peatakov de aşa ceva, dar sensul cuvântării lui a fost acesta: la ce bun toate aceste autodeterminări, din moment ce la Moscova există un Comitet Central admirabil! Este un punct de vedere pueril. Ucraina a fost separată de Rusia datorită unor condiţii excepţionale, şi mişcarea naţională n-a prins acolo rădăcini. În măsura în care ea s-a manifestat, germanii au înăbuşit-o. Acesta este un fapt, dar un fapt excepţional. Acolo, chiar şi în ceea ce priveşte limba, situaţia este de aşa natură, încât astăzi nu se ştie dacă limba ucraineană este o limbă de masă sau nu. Masele muncitoare ale celorlalte naţiuni erau pline de neîncredere faţă de velicoruşi, privindu-i ca pe o naţiune exploatatoare şi asupritoare. Acesta este un fapt. Un reprezentant finlandez mi-a relatat că în rândurile burgheziei finlandeze, care ura pe velicoruşi, se fac auzite glasuri care spun: „Germanii s-au dovedit o fiară mai cumplită, Antanta — şi ea o fiară cumplită, mai bine să vină bolşevicii“. Iată ce victorie uriaşă am repurtat asupra burgheziei finlandeze în problema naţională. Ceea ce nu ne împiedică câtuşi de puţin să luptăm împotriva ei ca împotriva unui duşman de clasă, alegând mijloacele potrivite în acest scop. Republica sovietică, care s-a format într-o ţară în care ţarismul a asuprit Finlanda, trebuie să declare că ea respectă dreptul naţiunilor la independenţă. Cu guvernul roşu din Finlanda, care a existat scurtă vreme, am încheiat un tratat, i-am făcut unele concesii de ordin teritorial, concesii din cauza cărora am avut de auzit multe obiecţii pur şoviniste: „Acolo sunt exploatări piscicole importante, iar voi le-aţi cedat“. Astea-s obiecţii ae genul acelora despre care am spus: sunt comunişti pe care dacă îi zgârii puţin dai de şovinistul velicorus.</p>', '<p><a id="p1"></a>Cred că acest exemplu referitor la Finlanda ne arată, ca şi cel referitor la başkiri, că în problema naţională nu se poate susţine că trebuie să obţinem unitatea economică cu orice preţ. Desigur că trebuie s-o obţinem! Dar trebuie s-o obţinem prin propagandă, prin agitaţie, printr-o uniune liber consimţită. Başkirii sunt neîncrezători faţă de velicoruşi, pentru că velicoruşii au un nivel cultural mai ridicat şi s-au folosit de el spre a-i jefui. De aceea, în aceste locuri îndepărtate, velicorus înseamnă pentru başkiri „asupritor“, „pungaş“. Trebuie să ţinem seama de acest lucru, trebuie să luptăm împotriva lui. Asta e însă o chestiune de durată. E un lucru pe care nu-l poţi înlătura prin nici un decret. Trebuie să fim foarte precauţi în această privinţă. Precauţia este cât se poate de necesară din partea unei naţiuni ca naţiunea velicorusă, care şi-a atras ura înverşunată a tuturor celorlalte naţiuni; abia acum am învăţat să remediem această situaţie, şi tot n-o facem cum trebuie. La noi sunt, de pildă, la Comisariatul învăţământului sau în preajma lui, comunişti care declară: avem şcoală unică, aşa că să nu cutezaţi să predaţi în altă limbă decât limba rusă! După mine, un asemenea comunist este un şovinist velicorus. Cusurul acesta îl au mulţi dintre noi şi trebuie să luptăm împotriva lui.\r\n</p>'],
'idChr': '6.03text',
'title': '',
'info': 'Congresul al VIII-lea al P.C.(b) din Rusia (1919)',
},
{'year': '1920',
'image': 'lenin3',
'content': ['<p><a id="p0"></a><span class="spt">(Lenin a fost întâmpinat de congres cu ovaţii furtunoase.)</span> Tovarăşi, astăzi aş vrea să stăm de vorbă despre sarcinile fundamentale ale Uniunii Tineretului Comunist şi, în legătură cu aceasta, să vedem cum trebuie să fie în general organizaţiile de tineret într-o republică socialistă.</p>', '<p><a id="p1"></a>Asupra acestei probleme trebuie sa ne oprim cu atât mai mult, cu cât într-un anumit sens se poate spune că tineretul este acela care va avea de îndeplinit adevărata sarcină a creării societăţii comuniste. Deoarece e limpede că generaţia de lucrători crescută în societatea capitalistă în cel mai bun caz va putea îndeplini sarcina desfiinţării temeliilor vechilor rânduieli capitaliste, bazate pe exploatare. În cel mai bun caz, ea va putea îndeplini sarcina creării unei organizări sociale care să ajute proletariatul şi clasele muncitoare să păstreze puterea în mâinile lor şi să creeze o temelie trainică, pe care va putea clădi numai o generaţie care va intra în muncă în condiţii noi în care nu există relaţii de exploatare între oameni.</p>', '<p><a id="p2"></a>Prin urmare, abordând din acest punct de vedere problema sarcinilor tineretului, <a id="cit86"></a>trebuie să spun că aceste sarcini ale tineretului în general, ale uniunilor tineretului comunist şi ale tuturor celorlalte organizaţii în special, ar putea fi exprimate printr-un singur cuvânt: să înveţe.</p>', '<p><a id="p3"></a>Se înţelege că aceasta nu este decât „o simplă vorbă“, care încă nu e un răspuns la întrebările cele mai importante, esenţiale: Ce să înveţi şi cum să înveţi? Iar aici totul este că o dată cu transformarea societăţii vechi, capitaliste, instruirea, educarea şi pregătirea noilor generaţii, care vor crea societatea comunistă, nu pot fi cele de altădată. Instruirea, educarea şi pregătirea tineretului trebuie să pornească de la materialul pe care ni l-a lăsat vechea societate. Noi putem construi comunismul numai folosind acea totalitate de cunoştinţe, organizaţii şi instituţii, acea rezervă de forţe umane şi de mijloace care ne-au rămas de la vechea societate. Numai transformând în mod radical instruirea, organizarea şi educarea tineretului, vom putea obţine ca rezultatul eforturilor tinerei generaţii să fie crearea unei societăţi care să nu semene cu cea veche, adică crearea societăţii comuniste. De aceea trebuie să analizăm amănunţit problema: Ce trebuie să învăţăm noi tineretul, cum trebuie să înveţe el dacă vrea cu adevărat să justifice denumirea de tineret comunist, cum să-l pregătim ca să poată duce la capăt şi să poată desăvârşi ceea ce am început noi.</p>', '<p><a id="p4"></a>Trebuie să spun că primul şi — s-ar părea — cel mai firesc răspuns la această întrebare este că Uniunea Tineretului şi în general întregul tineret care vrea să treacă la comunism trebuie să înveţe comunismul.</p>', '<p><a id="p5"></a>Acest răspuns însă — „să înveţe comunismul“ — este prea general. De ce avem, aşadar, nevoie pentru a învăţa comunismul? Ce trebuie să desprindem din totalitatea de cunoştinţe generale pentru a ajunge la cunoaşterea comunismului? Aici ne ameninţă o serie întreagă de primejdii, care se manifestă ori de câte ori sarcina studierii comunismului este pusă greşit sau atunci când ea este înţeleasă prea unilateral.</p>', '<p><a id="p6"></a>Este firesc ca la prima vedere să-ţi vină în minte gândul că a învăţa comunismul înseamnă a-ţi însuşi toate cunoştinţele expuse în manualele, broşurile şi lucrările comuniste. Dar o astfel de definiţie a studierii comunismului ar fi prea primitivă şi insuficientă. Dacă studierea comunismului ar consta numai în însuşirea a ceea ce este expus în lucrările, cărţile şi broşurile comuniste, atunci foarte uşor am obţine nişte fanfaroni sau bucheri comunişti, ceea ce ne-ar aduce numai prejudicii şi neajunsuri, pentru că aceşti oameni, după ce vor fi învăţat şi citit ceea ce este expus în cărţile şi în broşurile comuniste, s-ar dovedi neputincioşi să lege laolaltă toate aceste cunoştinţe şi n-ar şti să acţioneze aşa cum într-adevăr o cere comunismul.</p>', '<p><a id="p7"></a>Un rău şi o calamitate dintre cele mai mari, care ne-au rămas de la societatea veche, capitalistă, este totala ruptură dintre carte şi viaţa practică, pentru că am avut cărţi în care totul era prezentat în cele mai frumoase culori, dar în cele mai multe cazuri aceste cărţi constituiau cea mai dezgustătoare şi mai făţarnică minciună care ne prezenta societatea capitalistă într-o lumină falsă.</p>', '<p><a id="p8"></a>De aceea, simpla însuşire teoretică a ceea ce se spune despre comunism în cărţi ar fi extrem de greşită. Cuvântările şi articolele noastre de astăzi nu conţin o simplă repetare a ceea ce se spunea înainte despre comunism, deoarece cuvântările şi articolele noastre sunt legate de munca multilaterală de fiecare zi. Fără muncă, fără luptă, cunoaşterea teoretică a comunismului, cunoaşterea lui din broşurile şi din operele comuniste nu face doi bani, fiindcă ar continua vechea ruptură dintre teorie şi practică, care constituia cea mai respingătoare trăsătură a societăţii vechi, burgheze.</p>', '<p><a id="p9"></a>Şi mai primejdios ar fi dacă ne-am apuca să ne însuşim numai lozincile comuniste. Dacă nu am înţelege la timp această primejdie şi dacă nu am orienta toată munca noastră înspre înlăturarea acestei primejdii, atunci existenţa unei jumătăţi de milion sau a unui milion de tineri şi tinere care, după o astfel de studiere a comunismului, îşi vor zice comunişti n-ar face decât să aducă mari prejudicii cauzei comunismului.</p>', '<p><a id="p10"></a>Aici se ridică în faţa noastră întrebarea: Cum trebuie să îmbinăm toate acestea pentru a studia comunismul? Ce trebuie să luăm de la vechea şcoală, de la vechea ştiinţă? Vechea şcoală declara că vrea să creeze un om multilateral instruit, că ea îi învaţă pe oameni ştiinţă în general. Noi ştim că aceasta era pe de-a-ntregul fals, pentru că întreaga societate avea la bază împărţirea în clase, în exploatatori şi asupriţi şi se menţinea datorită acestei împărţiri. Fireşte că toată şcoala veche, fiind pătrunsă în întregime de spirit de clasă, dădea cunoştinţe numai copiilor burgheziei. Fiecare cuvânt al ei era adaptat interesului burgheziei. În aceste şcoli, tânăra generaţie de muncitori şi ţărani era nu atât educată, cât dresată în interesul aceleiaşi burghezii. Ei erau educaţi în aşa fel, încât să fie slugi bune pentru burghezie, slugi capabile să-i aducă profit şi în acelaşi timp să nu-i tulbure tihna şi trândăvia. De aceea, respingând vechea şcoală, noi ne-am propus să luăm de la ea numai ceea ce ne trebuie pentru a obţine o adevărată educaţie comunistă.</p>', '<p><a id="p11"></a>Aici ajung la acele reproşuri, la acele învinuiri la adresa vechii şcoli pe care veşnic le auzim şi care nu arareori duc la o interpretare cu desăvârşire greşită. Se spune că vechea şcoală a fost o şcoală a buchiselii, o şcoală a muştrului, o şcoală a tocelii. Este adevărat, dar trebuie să ştim să deosebim ceea ce era rău în vechea şcoală şi ceea ce avea ea folositor pentru noi, şi trebuie să ştim să alegem din ea ceea ce este necesar comunismului.</p>', '<p><a id="p12"></a>Vechea şcoală a fost o şcoală a buchiselii, ea silea pe oameni să-şi însuşească o sumedenie de cunoştinţe inutile, de prisos, moarte, care îmbâcseau minţile şi transformau tânăra generaţie în slujbaşi croiţi pe acelaşi calapod. Dar aţi face o mare greşeală dacă aţi încerca să trageţi concluzia că poţi deveni comunist fără să-ţi însuşeşti tot ceea ce a acumulat cunoaşterea omenească. Ar fi greşit să se creadă că e de ajuns să-ţi însuşeşti lozincile comuniste, concluziile ştiinţei comuniste, fără a-ţi însuşi toate acele cunoştinţe a căror consecinţă este comunismul însuşi. Marxismul este o ilustrare a felului cum a apărut comunismul din totalitatea cunoştinţelor omeneşti.</p>', '<p><a id="p13"></a>Aţi citit şi aţi auzit că teoria comunistă, ştiinţa comunistă, creată mai ales de Marx, că această învăţătură a marxismului a încetat de a fi opera unui singur — deşi genial — socialist din secolul al XIX-lea, că ea a devenit învăţătura a milioane şi zeci de milioane de proletari din întreaga lume, care o aplică în lupta lor împotriva capitalismului. Şi dacă aţi pune întrebarea: de ce învăţătura lui Marx a putut cuceri milioane şi zeci de milioane de inimi ale clasei celei mai revoluţionare, n-aţi putea primi decât un singur răspuns: aceasta s-a întâmplat din cauză că Marx se sprijinea pe temelia trainică a cunoştinţelor omeneşti obţinute în condiţiile capitalismului; după ce a studiat legile dezvoltării societăţii omeneşti, Marx a înţeles inevitabilitatea dezvoltării capitalismului, care duce la comunism, şi, ceea ce este mai important, el a demonstrat aceasta numai pe baza celei mai precise, celei mai amănunţite, celei mai profunde analize a acestei societăţi capitaliste, făcută cu ajutorul însuşirii depline a tot ceea ce a dat ştiinţa premergătoare. El a prelucrat în mod critic tot ceea ce a creat societatea omenească, fără să lase să scape atenţiei sale nici măcar un punct. El a prelucrat, a supus criticii, verificând pe baza mişcării muncitoreşti tot ce a creat gândirea omenească şi a tras concluziile pe care nu le-au putut trage oamenii îngrădiţi de limitele burgheze şi stăpâniţi de prejudecăţile burgheze.</p>', '<p><a id="p14"></a>Trebuie să avem în vedere acest lucru atunci când discutăm, de pildă, despre cultura proletară. Fără o înţelegere clară a faptului că numai prin cunoaşterea precisă a culturii create de întreaga dezvoltare a omenirii, numai prin prelucrarea ei se poate construi o cultură proletară, fără această înţelegere nu vom putea îndeplini sarcina respectivă. Cultura proletară nu este ceva care vine nu se ştie de unde, nu este o născocire a oamenilor care îşi zic specialişti în cultura proletară. Toate astea sunt curate prostii. Cultura proletară trebuie să apară ca o dezvoltare firească a acelui bagaj de cunoştinţe pe care omenirea le-a elaborat sub jugul societăţii capitaliste, a societăţii moşiereşti, a societăţii birocratice. Toate aceste drumuri şi cărări duceau, duc şi vor continua să ducă spre cultura proletară, la fel cum economia politică elaborată de Marx ne-a arătat unde va ajunge societatea omenească, ne-a arătat trecerea la lupta de clasă, la începutul revoluţiei proletare.</p>', '<p><a id="p15"></a>Când în rândurile tineretului şi în rândurile unora dintre apărătorii noului învăţământ se fac auzite atacuri împotriva vechii şcoli, când se spune că vechea şcoală era o şcoală a tocelii, noi le spunem că trebuie să luăm tot ce a fost bun în vechea şcoală. Nu trebuie să preluăm de la vechea şcoală sistemul de a împovăra memoria tânărului cu un bagaj enorm de cunoştinţe, dintre care <sup>9</sup>/<sub>10</sub> erau inutile, iar o zecime denaturate, dar aceasta nu înseamnă că putem să ne mulţumim cu concluziile comuniste şi să nu învăţăm decât lozincile comuniste. Aşa nu poate fi făurit comunismul. Poţi deveni comunist numai îmbogăţindu-ţi memoria cu cunoaşterea întregului tezaur elaborat de omenire.</p>', '<p><a id="p16"></a>Noi n-avem nevoie de buchiseală, dar trebuie să dezvoltăm şi să perfecţionăm, prin însuşirea faptelor fundamentale, memoria tuturor acelora care învaţă, deoarece comunismul se va transforma în ceva lipsit de conţinut, se va transforma pur şi simplu într-o firmă, iar comunistul va fi un simplu fanfaron dacă nu vor fi prelucrate în conştiinţa lui toate cunoştinţele dobândite. Nu numai că trebuie să vă însuşiţi aceste cunoştinţe, ci să vi le însuşiţi astfel, încât să aveţi faţă de ele o atitudine critică, să nu vă încărcaţi mintea cu vechituri inutile, ci s-o îmbogăţiţi cu cunoaşterea tuturor faptelor fără de care în zilele noastre nu poţi fi un om cult. Dacă vreun comunist s-ar apuca să se laude cu comunismul său pe baza unor concluzii căpătate de-a gata, fără a depune o muncă cât se poate de serioasă, de grea, de amplă, fără a analiza faptele, pe care este dator să le privească critic, un astfel de comunist ar fi vrednic de plâns. Iar o astfel de superficialitate ar fi hotărât nefastă. Dacă ştiu că ştiu puţin, voi ajunge să ştiu mai mult; dar dacă cineva va spune că este comunist şi că nu are nevoie de cunoştinţe temeinice, apoi din el n-o să iasă nimic care să semene a comunist.</p>', '<p><a id="p17"></a>Vechea şcoală forma slugi de care capitaliştii aveau nevoie; din oameni de ştiinţă vechea şcoală făcea oameni care trebuiau să scrie şi să vorbească aşa cum le convenea capitaliştilor. Aceasta înseamnă că noi trebuie s-o înlăturăm. Dar dacă trebuie s-o înlăturăm, dacă trebuie s-o desfiinţăm, înseamnă oare aceasta că nu trebuie să preluăm de la ea tot ce a acumulat omenirea necesar pentru oameni? Înseamnă oare că nu trebuie să ştim să deosebim ceea ce era necesar capitalismului de ceea ce este necesar comunismului?</p>', '<p><a id="p18"></a>În locul vechiului muştru, care era practicat în societatea burgheză împotriva voinţei majorităţii, noi punem disciplina conştientă a muncitorilor şi ţăranilor, care îmbină ura împotriva vechii societăţi cu hotărârea, priceperea şi capacitatea de a uni şi de a organiza forţele în vederea acestei lupte, pentru ca din voinţa a milioane şi sute de milioane de oameni răzleţiţi, dispersaţi, împrăştiaţi pe tot cuprinsul acestei ţări imense să făurim o voinţă unică, deoarece fără această voinţă unică vom fi în mod inevitabil înfrânţi. Fără această unire strânsă, fără această disciplină conştientă a muncitorilor şi ţăranilor, cauza noastră nu are sorţi de izbândă. Fără aceasta nu-i vom putea învinge pe capitaliştii şi pe moşierii din lumea întreagă. Nici măcar temelia n-o vom consolida, fără să mai vorbim de construirea pe această temelie a unei societăţi noi, comuniste. Tot astfel, respingând vechea şcoala, nutrind o ură cu totul legitimă şi necesară împotriva acestei şcoli, vechii şcoli, apreciind hotărârea de a distruge vechea şcoală, noi trebuie să înţelegem că în locul vechii buchiseli, al vechii toceli, al vechiului muştru trebuie să punem priceperea de a ne însuşi întreaga sumă de cunoştinţe omeneşti şi de a ne însuşi în aşa fel, încât comunismul vostru să nu fie ceva învăţat pe de rost, ci să fie ceva asimilat de voi înşivă, să reprezinte acele concluzii care sunt inevitabile din punctul de vedere al pregătirii moderne.</p>', '<p><a id="p19"></a>Iată cum trebuie puse problemele de bază atunci când vorbim despre sarcina de a ne însuşi comunismul.</p>', '<p><a id="p20"></a>Pentru a vă explica acest lucru, abordând în acelaşi timp problema cum trebuie să învăţaţi, voi lua un exemplu concret. Ştiţi cu toţii că imediat după sarcinile militare, după sarcinile apărării republicii, în faţa noastră se pune sarcina economică. Ştim că nu vom putea construi societatea comunistă fără să refacem din temelii industria şi agricultura şi că trebuie să le refacem pe alte baze decât cele vechi. Trebuie să le refacem pe o bază modernă, construită după ultimul cuvânt al ştiinţei. Ştiţi că această bază este electricitatea, că numai după ce va fi realizată electrificarea întregii ţări, a tuturor ramurilor industriei şi agriculturii, numai după ce veţi fi rezolvat această sarcină, abia atunci veţi putea construi pentru voi societatea comunistă, ceea ce vechea generaţie nu va putea face. În faţa voastră stă sarcina reînvierii economice a întregii ţări, reorganizarea, refacerea atât a agriculturii cât şi a industriei pe o bază tehnică modernă, care are la temelie ştiinţa modernă, tehnica înaintată, electricitatea. Doar înţelegeţi perfect de bine că oamenii fără ştiinţă de carte nu sunt potriviţi pentru electrificare şi că simpla ştiinţă de carte aici nu e de ajuns. Pentru electrificare nu e de ajuns să înţelegi ce este electricitatea; trebuie să ştii cum s-o aplici din punct de vedere tehnic atât în industrie cât şi în agricultură, precum şi în diferitele ramuri ale industriei şi ale agriculturii. Trebuie să învăţăm noi înşine acest lucru şi să învăţăm şi întreaga generaţie tânără de oameni ai muncii să-l facă. Iată sarcina care stă în faţa fiecărui comunist conştient, în faţa fiecărui tânăr care se consideră comunist şi îşi dă seama limpede că, intrând în rândurile Uniunii Tineretului Comunist, el şi-a asumat sarcina să ajute partidul sa construiască comunismul, să ajute întreaga generaţie tânără să creeze societatea comunistă. El trebuie să înţeleagă că poate s-o facă numai prin însuşirea ştiinţei moderne, iar dacă nu-şi va însuşi această ştiinţă, comunismul nu va rămâne decât un deziderat.</p>', '<p><a id="p21"></a>Sarcina generaţiei precedente se reducea la răsturnarea burgheziei. Pe atunci sarcina de căpetenie era criticarea burgheziei, cultivarea în rândurile maselor a urii împotriva ei, dezvoltarea conştiinţei de clasă, a priceperii de a-şi uni forţele. În faţa generaţiei noi stă o sarcină mai complexă. Voi nu numai că trebuie să vă uniţi toate forţele pentru a ajuta puterea muncitorească-ţărănească să înfrunte invazia capitaliştilor. Aceasta trebuie să o faceţi. Aţi înţeles perfect de bine că trebuie s-o faceţi, e un lucru de care e conştient orice comunist. Dar aceasta nu-i suficient. Voi trebuie să construiţi societatea comunistă. Prima jumătate din această muncă este în multe privinţe înfăptuită. Vechiul a fost distrus, ceea ce şi trebuia făcut; el reprezintă azi un morman de ruine — şi trebuia transformat într-un asemenea morman de ruine. Terenul a fost curăţat, iar pe acest teren tânără generaţie comunistă trebuie să construiască societatea comunistă. În faţa voastră stă sarcina construcţiei, şi o puteţi îndeplini numai dacă vă veţi însuşi ştiinţa modernă, dacă veţi şti să transformaţi comunismul din formule, sfaturi, reţete, prescripţii şi programe de-a gata, învăţate pe dinafară, într-o forţă vie, care să coordoneze munca voastră nemijlocită, dacă veţi şti să transformaţi comunismul într-o călăuză a muncii voastre practice.</p>', '<p><a id="p22"></a>Aceasta este sarcina voastră, care trebuie să vă călăuzească în instruirea, educarea, ridicarea întregii generaţii tinere. Trebuie să fiţi primii constructori ai societăţii comuniste printre milioanele de constructori, în ale căror rânduri trebuie să se afle fiecare tânăr şi fiecare tânără. Dacă nu veţi atrage întreaga masă a tineretului muncitoresc şi ţărănesc la această operă de construire a comunismului, nu veţi putea construi societatea comunistă.</p>', '<p><a id="p23"></a>Aici ajung în mod firesc, la problema cum trebuie să învăţăm comunismul, în ce trebuie să constea particularitatea metodelor noastre.</p>', '<p><a id="p24"></a>Mă voi opri înainte de toate asupra problemei moralei comuniste.</p>', '<p><a id="p25"></a>Trebuie să vă educaţi în aşa fel, încât să deveniţi comunişti. Sarcina Uniunii Tineretului este să-şi organizeze activitatea practică în aşa fel, încât, studiind, organizându-se, unindu-se strâns, luptând, acest tineret să se educe pe sine şi să educe pe toţi cei care văd în el un conducător, să educe comunişti. Trebuie ca toată munca în domeniul educării, pregătirii şi instruirii tineretului de azi să constituie o cultivare a moralei comuniste în rândurile lui.</p>', '<p><a id="p26"></a>Dar există oare o morală comunistă? Există oare o etică comunistă? Fireşte că da. Lucrurile sunt înfăţişate adesea în aşa fel de parcă n-am avea o morală a noastră, şi foarte des burghezia ne acuză că noi, comuniştii, negăm morala. Acesta este un mijloc de a substitui noţiunile, de a arunca praf în ochii muncitorilor şi ţăranilor.</p>', '<p><a id="p27"></a>În ce sens negăm noi morala, negăm etica?</p>', '<p><a id="p28"></a>În sensul în care o propovăduia burghezia, care deducea această morală din poruncile domnului. În această privinţă noi spunem, fireşte, că nu credem în dumnezeu, şi ştim foarte bine că în numele lui dumnezeu vorbea clerul, vorbeau moşierii, vorbeau burghezii pentru a-şi face interesele lor de exploatatori. Sau în loc de a deduce această morală din necesităţile eticii, din poruncile domnului, ei o deduceau din fraze idealiste sau semiidealiste, care se reduceau întotdeauna tot la ceva foarte asemănător cu poruncile domnului.</p>', '<p><a id="p29"></a>Noi negăm orice etică de acest fel, orice morală luată din afara noţiunii de omenesc, din afara noţiunii de clasă. Noi spunem că aceasta este o minciună, o înşelătorie şi o îmbâcsire a minţilor muncitorilor şi ţăranilor în interesul moşierilor şi al capitaliştilor.</p>', '<p><a id="p30"></a>Noi spunem că morala noastră este pe deplin subordonată intereselor luptei de clasă a proletariatului. Morala noastră rezultă din interesele luptei de clasă a proletariatului.</p>', '<p><a id="p31"></a>Vechea societate era bazată pe asuprirea tuturor muncitorilor şi ţăranilor de către moşieri şi capitalişti. Trebuia să desfiinţăm această asuprire, trebuia să-i răsturnăm pe moşieri şi capitalişti, pentru aceasta însă trebuia realizată o uniune. Bunul dumnezeu n-o să creeze o astfel de uniune.</p>', '<p><a id="p32"></a>O astfel de uniune au putut s-o dea numai fabricile, uzinele, numai proletariatul, instruit, trezit din vechea somnolenţă. Numai atunci când s-a format această clasă a început mişcarea de masă care a dus la ceea ce vedem acum — la victoria revoluţiei proletare într-una dintre ţările cele mai slabe, care de trei ani ţine piept asaltului burgheziei din întreaga lume. Şi vedem cum revoluţia proletară creşte, în lumea întreagă. Acum spunem, pe baza experienţei, că numai proletariatul a putut crea această forţă unită, care este urmată de ţărănimea fărâmiţată, răzleţită şi care a rezistat tuturor atacurilor exploatatorilor. Numai această clasă poate ajuta masele muncitoare să se unească, să-şi strângă rândurile şi să apere până la capăt, să consolideze definitiv şi să construiască definitiv societatea comunistă.</p>', '<p><a id="p33"></a>Iată de ce spunem: pentru noi morala luată în afara societăţii omeneşti nu există, ea este o înşelătorie. Pentru noi morala e subordonată intereselor luptei de clasă a proletariatului.</p>', '<p><a id="p34"></a>Dar în ce constă această luptă de clasă? Ea constă în răsturnarea ţarului, în răsturnarea capitaliştilor, în desfiinţarea claselor capitaliştilor.</p>', '<p><a id="p35"></a>Dar ce sunt clasele în general? Ceea ce permite unei părţi a societăţii să-şi însuşească munca celeilalte. Dacă o parte a societăţii îşi însuşeşte toate pământurile, atunci avem clasa moşierilor şi clasa ţăranilor. Dacă o parte a societăţii are fabrici şi uzine, are acţiuni şi capitaluri, iar cealaltă parte lucrează în aceste fabrici, avem clasa capitaliştilor şi clasa proletarilor.</p>', '<p><a id="p36"></a>N-a fost greu să-l alungăm pe ţar — n-a fost nevoie decât de câteva zile. Nu a fost prea greu să-i alungăm pe moşieri — acest lucru s-a putut face în câteva luni; nici pe capitalişti nu este prea greu să-i alungăm. Dar este incomparabil mai greu să desfiinţezi clasele; împărţirea în muncitori şi ţărani continuă să existe. Dacă un ţăran stă pe lotul său de pământ şi îşi însuşeşte surplusul de cereale, adică cerealele de care nu are nevoie nici el, şi nici vitele lui, iar toţi ceilalţi rămân fără pâine, acest ţăran devine exploatator. Cu cât îşi opreşte mai multe cereale, cu atât e mai avantajos pentru el, iar ceilalţi n-au decât să flămânzească: „cu cât flămânzesc ei mai mult, cu atât mai scump voi vinde eu aceste cereale“. Este necesar ca toţi să lucreze după acelaşi plan comun, pe pamânturi comune, în fabrici şi în uzine comune şi după o rânduială comună. Este oare uşor de înfăptuit acest lucru? Vă daţi seama că în acest domeniu nu putem obţine rezolvarea tot atât de uşor ca atunci când e vorba de a alunga pe ţar, pe moşieri şi pe capitalişti. Aici e nevoie ca proletariatul să reeduce, să transforme o parte din ţărani, să atragă de partea sa pe ţăranii muncitori, pentru a sfărâma rezistenţa ţăranilor bogaţi, a ţăranilor care se îmbogăţesc din mizeria celorlalţi. Prin urmare, sarcina luptei proletariatului încă nu este epuizată prin aceea că l-am răsturnat pe ţar, că i-am alungat pe moşieri şi pe capitalişti, şi tocmai în aceasta constă sarcina ordinei pe care noi o denumim dictatura proletariatului.</p>', '<p><a id="p37"></a>Lupta de clasă continuă; ea n-a făcut decât să-şi schimbe formele. Aceasta este lupta de clasă pe care o duce proletariatul pentru ca vechii exploatatori să nu se mai poată întoarce, pentru ca masa fărâmiţată şi înapoiată a ţărănimii să formeze o singură Uniune. Lupta de clasă continuă, iar sarcina noastră este să subordonăm acestei lupte toate interesele. Şi noi subordonăm morala noastră comunistă acestei sarcini. Noi spunem: morala este ceea ce serveşte la distrugerea societăţii vechi, exploatatoare, şi la unirea tuturor celor ce muncesc în jurul proletariatului, care făureşte societatea nouă, comunistă.</p>', '<p><a id="p38"></a>Morala comunistă este acea morală care se află în slujba acestei lupte, care uneşte pe oamenii muncii împotriva oricărei exploatări, împotriva oricărei mici proprietăţi, deoarece mica proprietate pune în mâna unei singure persoane ceea ce a fost creat prin munca întregii societăţi. La noi pământul este considerat proprietate comună.</p>', '<p><a id="p39"></a>Dar dacă din această proprietate comună eu îmi iau o anumită parte, o lucrez şi scot de pe ea de două ori mai multe cereale decât îmi trebuie mie, iar prisosul de cereale îl speculez? Dacă mă gândesc că, cu cât sunt mai mulţi flamânzi, cu atât mai scump se vor vinde cerealele? Procedez cu oare atunci ca un comunist? Nu, procedez ca un exploatator, ca un proprietar. Împotriva acestui lucru trebuie să luptăm. Dacă lăsăm lucrurile aşa cum sunt, atunci totul se va rostogoli înapoi, spre puterea capitaliştilor, spre puterea burgheziei, aşa cum nu o dată s-a întâmplat în revoluţiile anterioare. Iar pentru a nu permite restabilirea puterii capitaliştilor şi a burgheziei, trebuie să împiedicăm neguţătoria, lucrurile trebuie aranjate în aşa fel, încât să nu se poată îmbogăţi unii pe socoteala celorlalţi, iar pentru aceasta trebuie ca oamenii muncii să se unească cu proletariatul şi să alcătuiască societatea comunistă. Tocmai în aceasta constă principala particularitate a ceea ce constituie sarcina fundamentală a Uniunii şi a organizării tineretului comunist.</p>', '<p><a id="p40"></a>Societatea veche era bazată pe principiul: ori jefuieşti tu pe altul, ori altul te jefuieşte pe tine, ori munceşti tu pentru altul, ori altul pentru tine, ori eşti stăpân de robi, ori eşti rob. Şi e lesne de înţeles că oamenii crescuţi într-o astfel de societate îşi însuşesc, s-ar putea zice, o dată cu laptele mamei, mentalitatea, deprinderea de a gândi, concepţia că eşti ori stăpân de robi, ori rob, ori mic proprietar, mic slujbaş, mic funcţionar, intelectual, într-un cuvânt — om care se îngrijeşte numai de sine, ca să aibă el, iar ce face altul nu-l interesează.</p>', '<p><a id="p41"></a>Dacă gospodăresc pe acest lot de pământ, nu mă interesează ce se întâmplă cu altul; dacă altul flămânzeşte, cu atât mai bine, îmi voi vinde mai scump cerealele. Dacă am postul meu de medic, inginer, profesor, funcţionar, nu mă interesează cum se descurcă altul. Poate că linguşindu-i pe cei ce deţin puterea, făcându-le pe plac, îmi voi păstra postul, ba voi putea chiar să şi răzbat, să ajung în rândul burghezilor. Un comunist nu poate avea o asemenea mentalitate şi o asemenea stare de spirit. Când muncitorii şi ţăranii au dovedit că ştiu sa se apere prin propriile lor forţe şi să făurească o societate nouă, atunci a început educaţia nouă, comunistă, educaţie în lupta împotriva exploatatorilor, educaţie în alianţă cu proletariatul împotriva egoiştilor şi a micilor proprietari, împotriva mentalităţii şi deprinderilor acestora care spun: eu îmi văd de interesul meu, iar de rest nu-mi pasă.</p>', '<p><a id="p42"></a>Iată în ce constă răspunsul la întrebarea cum trebuie sa înveţe comunismul tânăra generaţie.</p>', '<p><a id="p43"></a>Această generaţie poate învăţa comunismul numai legând fiecare pas al învăţăturii, al educaţiei şi al pregătirii sale de lupta neîncetată a proletarilor şi a oamenilor muncii împotriva vechii societăţi, societatea exploatatoare. Când ni se vorbeşte despre morală, noi spunem: pentru un comunist toată morala constă în această disciplină solidară şi în lupta de masă conştientă împotriva exploatatorilor. Noi nu credem într-o morală veşnică şi demascăm înşelătoria diferitelor basme despre morală. Morala serveşte societăţii omeneşti pentru a se ridica mai sus, pentru a se elibera de exploatarea muncii.</p>', '<p><a id="p44"></a>Pentru a înfăptui acest lucru, este nevoie de generaţia de tineri care au început să se transforme în oameni conştienţi într-o vreme când se duce o luptă disciplinată şi înverşunată împotriva burgheziei. În cursul acestei lupte tânăra generaţie va forma adevăraţi comunişti, acestei lupte trebuie să-i subordoneze şi de ea trebuie să lege fiecare pas în studiul, în pregătirea şi formarea sa. Educaţia tineretului comunist nu trebuie să constea în tot felul de discursuri înălţătoare, şi reguli de morală. Nu în aceasta constă educaţia. Când oamenii au văzut cum au trăit sub asuprirea moşierilor şi a capitaliştilor părinţii lor, când ei înşişi au îndurat chinurile la care erau supuşi cei ce porneau lupta împotriva exploatatorilor, când au văzut câte sacrificii a costat continuarea acestei lupte pentru apărarea cuceririlor, ce duşman crâncen au în moşieri şi capitalişti, — atunci în aceste condiţii oamenii au început să devină comunişti. La baza moralei comuniste stă lupta pentru întărirea şi desăvârşirea comunismului. Tot aceasta stă la baza studiului, educaţiei şi pregătirii comuniste. Iată în ce constă răspunsul la întrebarea cum trebuie să învăţăm comunismul.</p>', '<p><a id="p45"></a>Nu am avea încredere în învăţământ, în educaţie, în studii dacă ele ar fi limitate la şcoală şi rupte de clocotul vieţii. Atâta timp cât muncitorii şi ţăranii mai sunt asupriţi de moşieri şi capitalişti, atâta timp cât şcolile se mai găsesc în mâinile moşierilor şi ale capitaliştilor, tânăra generaţie rămâne oarbă şi incultă. Şcoala noastră însă trebuie să dea tineretului cunoştinţele fundamentale, priceperea de a elabora el însuşi concepţii comuniste, ea trebuie să facă din tineri oameni culţi. În timpul cât oamenii învaţă în şcoală, ea trebuie să facă din ei participanţi la lupta pentru eliberarea de sub asuprirea exploatatorilor. Uniunea Tineretului Comunist îşi va justifica denumirea, va dovedi că este o Uniune a tinerei generaţii comuniste numai dacă fiecare pas pe care-l face în învăţătura sa, educaţia sa şi pregătirea sa îl va lega de participarea la lupta comună a tuturor oamenilor muncii împotriva exploatatorilor. Căci voi ştiţi foarte bine că, atâta timp cât Rusia rămâne singura republică muncitorească, iar în tot restul lumii dăinuie vechea orânduire, orânduirea burgheză, noi suntem mai slabi decât ei; că de fiecare dată ne ameninţă un nou atac; că numai dacă vom învăţa să fim strâns uniţi şi solidari, noi vom învinge în luptă şi, după ce vom prinde puteri, într-adevăr vom deveni de neînvins. Aşadar, a fi comunist înseamnă a organiza şi a uni întreaga generaţie care se ridică, a da exemplu de educaţie şi de disciplină în această luptă. Atunci veţi putea începe şi duce la bun sfârşit construirea edificiului societăţii comuniste.</p>', '<p><a id="p46"></a>Pentru a face ca lucrul acesta să vă fie mai clar, voi da un exemplu. Noi ne zicem comunişti. Ce înseamnă comunist? Comunist este un cuvânt latin. Comunist înseamnă comun. Societatea comunistă înseamnă că totul e comun: pământul, fabricile, munca e în comun, — iată ce înseamnă comunism.</p>', '<p><a id="p47"></a>Poate fi oare muncă în comun dacă fiecare îşi duce gospodăria pe lotul său? La munca în comun, nu ajungi cât ai bate din palme. Acest lucru nu e cu putinţă. El nu cade de-a gata din cer. El se câştigă prin trudă, prin suferinţe, trebuie clădit piatră cu piatră. El se creează în luptă. Aici nu e vorba de vreo carte veche, — nimeni n-ar da crezare unei cărţi. Aici e vorba de însăşi experienţa vieţii. Când Kolceak şi Denikin înaintau dinspre Siberia şi dinspre sud, ţăranii erau de partea lor. Bolşevismul nu le plăcea, deoarece bolşevicii luau cerealele la preţuri oficiale. Dar atunci când ţăranii din Siberia şi din Ucraina au simţit pe propria lor piele ce înseamnă stăpânirea lui Kolceak şi a lui Denikin, ei au văzut că ţăranul nu are de ales; ori te duci la capitalist, şi el te dă în robie moşierului, ori îl urmezi pe muncitor, care, ce-i drept, nu promite râuri de lapte şi munţi de pilaf, care îţi cere o disciplină de fier şi tărie într-o luptă grea, dar te scoate din robia capitaliştilor şi a moşierilor. Când până şi ţăranii înapoiaţi au înţeles şi au văzut aceasta din propria lor experienţă, ei au devenit partizani conştienţi, trecuţi printr-o şcoală aspră, ai comunismului. Tocmai o astfel de experienţă trebuie să pună la baza întregii sale activităţi Uniunea Tineretului Comunist.</p>', '<p><a id="p48"></a>Am răspuns la întrebările: ce trebuie să învăţăm, ce trebuie să luăm de la vechea şcoală şi de la vechea ştiinţă. Voi căuta să răspund şi la întrebarea cum trebuie să învăţăm acestea: numai legând în modul cel mai strâns fiecare pas al activităţii în şcoală, fiecare pas al educaţiei, pregătirii şi studiului de lupta tuturor oamenilor muncii împotriva exploatatorilor.</p>', '<p><a id="p49"></a>Prin câteva exemple luate din experienţa muncii unor organizaţii de tineret, vă voi arăta în mod concret cum trebuie să se facă această educaţie comunistă. Toată lumea vorbeşte despre lichidarea analfabetismului. Ştiţi că într-o ţară analfabetă nu se poate construi o societate comunistă. Nu este suficient ca Puterea sovietică să ordone sau ca partidul să lanseze o anumită lozincă, sau să trimită la această muncă o anumită parte dintre cei mai buni activişti. Trebuie ca însăşi generaţia tânără să se apuce de această muncă. Comunism înseamnă ca tineretul, tinerii şi tinerele care fac parte din Uniunea Tineretului, să spună: aceasta este treaba noastră, ne vom uni şi vom merge la sate pentru a lichida analfabetismul, pentru ca generaţia noastră tânără să nu aibă analfabeţi. Noi năzuim ca activitatea tinerei generaţii să fie consacrată acestei munci. Voi ştiţi că Rusia nu poate fi transformată repede dintr-o ţară înapoiată, analfabetă, într-o ţară de ştiutori de carte; dacă însă de aceasta se va apuca Uniunea Tineretului, dacă întregul tineret va munci în folosul tuturor, atunci această Uniune, care grupează 400.000 de tineri şi tinere, are dreptul să-şi spună Uniunea Tineretului Comunist. Acestei Uniuni îi mai revine sarcina ca, în timp ce-şi însuşeşte diferite cunoştinţe, să ajute pe acei tineri care singuri nu pot să iasă din bezna analfabetismului. A fi membru al Uniunii Tineretului înseamnă a face în aşa fel, încât munca ta, forţele tale să fie închinate cauzei comune. Iată în ce constă educaţia comunistă. Numai printr-o astfel de muncă tinerii şi tinerele devin comunişti adevăraţi. Numai în cazul că în această muncă ei vor obţine succese concrete, ei vor deveni comunişti.</p>', '<p><a id="p50"></a>Să luăm, de pildă, munca în grădinile de zarzavat de la periferia oraşelor. Oare aceasta nu este o treabă utilă? Ea este una dintre sarcinile Uniunii Tineretului Comunist. Poporul flămânzeşte; în fabrici şi uzine bântuie foametea. Pentru a scăpa de foamete trebuie să intensificăm cultura zarzavaturilor, agricultura însă se face după metode vechi. Este deci necesar ca elementele mai conştiente să se apuce de muncă, şi veţi vedea atunci că numărul grădinilor de zarzavat va creşte, suprafaţa ocupată de ele se va mări, rezultatele vor fi mai bune. Uniunea Tineretului Comunist trebuie să ia parte activă la această muncă. Fiecare Uniune sau fiecare celulă a Uniunii trebuie să considere că aceasta e o sarcină care îi revine direct.</p>', '<p><a id="p51"></a>Uniunea Tineretului Comunist trebuie să fie un grup de şoc, care în orice muncă să dea ajutor, să dea dovadă de iniţiativă. Membrii Uniunii trebuie să se comporte în aşa fel, încât orice muncitor — chiar dacă nu înţelege, poate, învăţătura propagată de ei şi chiar dacă la început nici nu crede în ea — să vadă că are de-a face cu oameni care prin munca lor vie, prin activitatea lor îl fac să se convingă că ei sunt într-adevăr aceia care îi arată calea cea dreaptă.</p>', '<p><a id="p52"></a>Dacă Uniunea Tineretului Comunist nu va şti să-şi orânduiască în felul acesta munca în toate domeniile, aceasta înseamnă că ea se abate spre calea veche, burgheză. Educaţia noastră trebuie îmbinată cu lupta oamenilor muncii împotriva exploatatorilor, pentru a-i ajuta pe aceştia să ducă la bun sfârşit sarcinile care decurg din învăţătura comunismului.</p>', '<p><a id="p53"></a>Membrii Uniunii trebuie să folosească fiecare oră liberă a lor fie pentru a ajuta la o mai bună îngrijire a unei grădini de zarzavat, fie pentru a organiza învăţământul tineretului într-o fabrică sau uzină etc. Vrem să transformăm Rusia dintr-o ţară săracă şi mizeră într-o ţară bogată. Şi Uniunea Tineretului Comunist trebuie să unească pregătirea sa, studiile şi educaţia sa cu munca muncitorilor şi a ţăranilor, iar nu să se închidă în şcolile sale şi să se mărginească doar la cititul cărţilor şi broşurilor comuniste. Numai în munca dusă laolaltă cu muncitorii şi ţăranii poţi deveni cu adevărat comunist. Oamenii trebuie să vadă că fiecare dintre aceia care s-au încadrat în Uniunea Tineretului este un om cu ştiinţă de carte şi în acelaşi timp ştie să şi muncească. Când oamenii vor vedea că din vechea şcoală am izgonit vechiul muştru şi l-am înlocuit cu o disciplină conştientă, că fiecare tânăr se duce să lucreze la subotnice, că tinerii folosesc fiecare gospodărie din împrejurimile oraşelor pentru a ajuta populaţia, poporul va privi munca altfel decât era privită înainte.</p>', '<p><a id="p54"></a>Sarcina Uniunii Tineretului Comunist este de a organiza în satul sau în cartierul respectiv ajutorul într-o muncă — iau un mic exemplu — cum este asigurarea curăţeniei sau împărţirea hranei. Cum se proceda în societatea veche, capitalistă? Fiecare lucra numai pentru sine; nu interesa pe nimeni dacă sunt bătrâni sau bolnavi, sau că toată povara gospodăriei o poartă femeia, care din această cauză este oropsită şi aservită. Cine trebuie să lupte împotriva acestui lucru? Uniunile Tineretului, care trebuie să spună: noi vom schimba această stare de lucruri, vom organiza detaşamente de tineri, care să ajute la asigurarea curăţeniei sau la împărţirea hranei, vizitând pentru aceasta în mod sistematic casele, şi care să activeze organizat în folosul întregii societăţi, repartizând în mod just forţele şi arătând că munca trebuie să fie o muncă organizată.</p>', '<p><a id="p55"></a>Generaţia acelora care au astăzi în jurul a 50 de ani nu poate spera să vadă societatea comunistă. Până atunci această generaţie va fi dispărut. Dar generaţia care are acum 15 ani va vedea societatea comunistă şi va construi ea însăşi această societate. Ea trebuie să ştie că toată sarcina vieţii ei este construirea acestei societăţi. În vechea societate munca se efectua în cadrul fiecărei familii, şi nimeni nu o coordona, afară de moşieri şi capitalişti, care asupreau masele populare. Trebuie să organizăm orice muncă, oricât de grea şi de murdară ar fi ea, în aşa fel, încât fiecare muncitor şi ţăran să-şi spună: eu sunt o părticică a marii armate a muncii libere şi voi şti să-mi clădesc viaţa fără moşieri şi fără capitalişti, voi şti să instaurez ordinea comunistă. Uniunea Tineretului Comunist trebuie să educe pe toţi, încă din anii tinereţii, în spiritul unei munci conştiente şi disciplinate. Numai în acest fel putem conta că sarcinile care ne stau acum în faţă vor fi rezolvate. Trebuie să contăm că va fi nevoie de cel puţin 10 ani pentru electrificarea ţării, pentru ca pământul nostru sărăcit să poată fi cultivat după ultimele cuceriri ale tehnicii. Generaţia care are astăzi 15 ani şi care peste 10—20 de ani va trăi în societatea comunistă trebuie deci să-şi organizeze întreaga ei învăţătură în aşa fel, încât zi de zi, în fiecare sat, în fiecare oraş, tineretul să rezolve practic diferite sarcini ale muncii în comun, fie ele cât de mici, cât de simple. În măsura în care acest lucru se va face în fiecare sat, în măsura în care se va dezvolta întrecerea comunistă, în măsura în care tineretul va dovedi că ştie să-şi coordoneze munca, în aceeaşi măsură succesul construcţiei comuniste va fi asigurat. Numai dacă va privi fiecare pas al ei din punctul de vedere al succesului acestei construcţii, numai dacă se va întreba mereu: făcut-am noi oare totul pentru a fi oameni ai muncii uniţi şi conştienţi, — numai atunci va reuşi Uniunea Tineretului Comunist să unească pe cei cinci sute de mii de membri ai săi într-o singură armată a muncii şi să-şi câştige respectul tuturor oamenilor. <span class="spt">(Ropote de aplauze)</span>.</p>'],
'idChr': '6.04text',
'title': '',
'info': 'Sarcinile uniunilor tineretului (1920)',
},
{'year': '1920',
'image': 'lenin3',
'content': ['<p><a id="p0"></a>Din numărul 8/X al ziarului „Izvestiia“ reiese că tov. Lunacearski a spus la congresul Proletcultului <i><span class="spt">tocmai contrariul</span></i> celor stabilite de noi doi ieri.</p>', '<p><a id="p1"></a>Trebuie pregătit cât se poate de repede un proiect de rezoluţie (a congresului Proletcultului) care să fie văzut de C.C. şi adoptat de congresul Proletcultului <i><span class="spt">încă în actuala</span></i> sesiune. Trebuie să prezentăm încă astăzi, în numele C.C., acest proiect pentru a fi adoptat atât de colegiul Comisariatului poporului pentru învăţământ cât şi de congresul Proletcultului, deoarece congresul îşi încheie lucrările astăzi.</p>', '<p class="mid" style="text-align: center;"><a id="p2"></a>Proiect de rezoluţie</p>', '<p><a id="p3"></a>1. În Republica sovietică muncitorească-ţărănească, tot învăţământul, atât în domeniul politic-cultural, în general, cât şi în domeniul artelor în special, trebuie să fie pătruns de spiritul luptei de clasă a proletariatului pentru înfăptuirea cu succes a scopurilor dictaturii lui, adică pentru răsturnarea burgheziei, pentru desfiinţarea claselor, pentru înlăturarea oricărei exploatări a omului de către om.</p>', '<p><a id="p4"></a>2. De aceea proletariatul, atât prin avangarda lui — partidul comunist — cât şi, în general, prin întreaga masă a diferitelor organizaţii proletare, trebuie să participe în modul cel mai activ şi într-o măsură cât mai mare la întreaga operă a instrucţiunii publice.</p>', '<p><a id="p5"></a>3. Întreaga experienţă a istoriei moderne, şi în special lupta revoluţionară de mai bine de o jumătate de veac, a proletariatului din toate ţările lumii, de la apariţia „Manifestului Comunist“ încoace, a dovedit în mod incontestabil că numai concepţia marxistă despre lume este expresia justă a intereselor, a punctului de vedere şi a culturii proletariatului revoluţionar.</p>', '<p><a id="p6"></a>4. Marxismul şi-a cucerit însemnătatea sa istorică mondială ca ideologie a proletariatului revoluţionar datorită faptului că nu a făcut câtuşi de puţin abstracţie de cuceririle extrem de preţioase ale epocii burgheze, ci, dimpotrivă, şi-a însuşit şi a prelucrat tot ce a fost mai de preţ în dezvoltarea de peste două milenii a gândirii şi culturii omeneşti. Numai continuarea muncii pe această bază şi în acelaşi sens, însufleţită de experienţa practică a dictaturii proletariatului, ca luptă finală a lui împotriva oricărei exploatări, poate fi considerată ca dezvoltare a unei culturi cu adevărat proletare.</p>', '<p><a id="p7"></a>5. Însuşindu-şi în mod ferm acest punct de vedere principial, congresul general al Proletcultului respinge în modul cel mai hotărât, ca fiind greşite din punct de vedere teoretic şi dăunătoare din punct de vedere practic, orice încercări de a inventa o cultură proprie deosebită, de a se închide în organizaţii aparte, de a delimita domeniul de activitate al Proletcultului de acela al Comisariatului poporului pentru învăţământ sau de a stabili „autonomia“ Proletcultului în cadrul instituţiilor Comisariatului poporului pentru învăţământ etc. Dimpotrivă, congresul obligă în mod necondiţionat toate organizaţiile Proletcultului să se considere întru totul organe auxiliare ale reţelei de instituţii a Comisariatului poporului pentru învăţământ şi să ducă la îndeplinire, sub conducerea generală a Puterii sovietice (în speţă a Comisariatului poporului pentru învăţământ) şi a Partidului Comunist din Rusia, sarcinile sale ca parte a sarcinilor dictaturii proletare.</p>', '<table style="margin-left: auto; margin-right: auto;"><a id="p8"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p9"></a>Tov. Lunacearski declară că spusele lui au fost denaturate. <i>Cu atât mai mult</i> rezoluţia este cât se poate de necesară.</p>'],
'idChr': '6.05text',
'title': '',
'info': 'Despre cultura proletară (1920)',
},
{'year': '1921',
'image': 'lenin3',
'content': ['<p class="mid" style="text-align: center;"><a id="p0"></a>Către A. V. Lunacearski</p>', '<p><a id="p1"></a>Cum de nu v-a fost ruşine să votaţi pentru editarea poemului „150.000.000“ al lui Maiakovski în 5.000 de exemplare?</p>', '<p><a id="p2"></a>Un asemenea produs e o mostră de absurditate, de neghiobie, de nemărginită prostie şi preţiozitate.</p>', '<p><a id="p3"></a>După părerea mea, numai a zecea parte din scrierile de acest gen ar trebui să fie tipărite, şi într-un tiraj care <i>să nu treacă de 1.500 de exemplare</i>, pentru biblioteci şi pentru excentrici.</p>', '<p><a id="p4"></a>Iar lui Lunacearski să i se dea o chelfăneală zdravănă pentru futurismul lui.</p>', '<p class="noind"><a id="p5"></a>6.V</p>', '<p class="right" style="text-align: right;"><a id="p6"></a><i>Lenin</i>\n</p>'],
'idChr': '6.06.01text',
'title': '',
'info': 'Către A. V. Lunacearski (1921)',
},
{'year': '1921',
'image': 'lenin3',
'content': ['<p class="mid" style="text-align: center;"><a id="p0"></a>Către M. N. Pokrovski</p>', '<p><a id="p1"></a>Tovarăşe Pokrovski,</p>', '<p><a id="p2"></a>Vă rog încă o dată să daţi sprijin în lupta împotriva futurismului etc.</p>', '<p><a id="p3"></a>1) Lunacearski a făcut (din păcate) ca colegiul să accepte publicarea poemului „150.000.000“ al lui Maiakovski.</p>', '<p><a id="p4"></a>Nu s-ar putea să se pună capăt acestui lucru? Trebuie să i se pună capăt. Să stabilim, de comun acord, ca aceşti futurişti să nu fie publicaţi decât cel mult de două ori pe an şi într-un tiraj <span class="spt"><i>nu mai mare de 1500 de exemplare</i></span>.</p>', '<p><a id="p5"></a>2) Pe Kiselis, despre care se spune că e un pictor <i>„realist“</i>, Lunacearski l-a mazilit din nou, promovând, direct şi <span class="spt"><i>indirect</i></span>, un futurist.</p>', '<p><a id="p6"></a>Nu s-ar putea găsi nişte <span class="spt"><i>anti</i></span>futurişti de nădejde?</p>', '<p class="right" style="text-align: right;"><a id="p7"></a><i>Lenin</i>\n</p>'],
'idChr': '6.06.02text',
'title': '',
'info': 'Către M. N. Pokrovski (1921)',
},
{'year': '1899',
'image': 'lenin2',
'content': ['<h6 style="text-align: center;"><a id="p0"></a>Femeile şi producţia capitalistă</h6>', '<p class="mid" style="text-align: center;"><a id="p1"></a><i>Domiciliul</i></p>', '<p><a id="p2"></a>Mai departe, munca capitalistă la domiciliu implică în mod inevitabil condiţii de muncă extrem de neigienice. Mizeria totală a muncitorului, imposibilitatea totală de a reglementa prin oarecare reguli condiţiile de muncă, faptul că aceeaşi încăpere este şi locuinţă, şi atelier — iată condiţiile care transformă locuinţele muncitorilor care lucrează la domiciliu în focare de insalubritate revoltătoare şi în focare de boli profesionale. În marile stabilimente, tot mai este posibilă lupta împotriva unor astfel de fenomene, pe când munca la domiciliu constituie în această privinţă cea mai „liberală“ formă de exploatare capitalistă.</p>', '<p><a id="p3"></a>Durata excesivă a zilei de lucru — iată unul dintre atributele necesare ale muncii la domiciliu pentru capitalişti şi ale micului meşteşug, în general. Mai sus am citat unele exemple care scot în evidenţă durata zilei de lucru în „fabrici“ în comparaţie cu durata zilei de lucru la „meşteşugari“.</p>', '<p><a id="p4"></a>Antrenarea în producţie a femeilor şi a copiilor de la o vârstă foarte fragedă se observă aproape întotdeauna în condiţiile muncii la domiciliu. Spre ilustrare, cităm unele date dintr-o descriere a industriilor meşteşugăreşti din gubernia Moscova în care predomină munca femeilor. La depănarea firelor sunt folosite 10.004 femei; copiii încep să lucreze de la vârsta de 5—6 ani (!), câştigul pe o zi este de 10 copeici, câştigul anual — de 17 ruble. În industriile meşteşugăreşti în care predomină munca femeilor, ziua de lucru este în general de 18 ore. În ramura articolelor tricotate, copiii încep să lucreze de la vârsta de 6 ani; aici câştigul pe o zi este de 10 copeici, câştigul anual — de 22 de ruble. Iată bilanţul industriilor meşteşugăreşti în care predomină munca femeilor: muncitoare 37.514; copiii încep să lucreze de la 5—6 ani (în 6 meşteşuguri din 19, aceste 6 meşteşuguri cuprinzând 32.400 de muncitoare); câştigul mediu pe zi este de 13 copeici, câştigul anual — de 26 de ruble şi 20 de copeici. <a href="javascript:void(0);" id="n266">[266]</a></p>', '<p><a id="p5"></a>Una dintre cele mai dăunătoare laturi ale muncii capitaliste la domiciliu constă în faptul că ea duce la o scădere a nivelului necesităţilor muncitorului. Întreprinzătorul capătă posibilitatea de a-şi alege muncitori din locuri uitate de lume, unde nivelul de trai al populaţiei este deosebit de scăzut şi unde legătura cu pământul permite să se lucreze aproape pe degeaba. De pildă, proprietarul unui stabiliment pentru producţia de ciorapi dintr-un sat lămureşte că la Moscova locuinţele sunt scumpe, iar meşteriţelor „trebuie să le dai... pâine albă... Pe când la noi oamenii lucrează în propria lor izbă, mănâncă pâine neagră... Cum să se pună Moscova cu noi?“ <a href="javascript:void(0);" id="n267">[267]</a> În meşteşugul depănării firelor, nivelul extrem de scăzut al salariilor se explică prin faptul că pentru femeile şi fiicele de ţărani acesta nu constituie decât un câştig auxiliar. „În felul acesta, sistemul existent în această producţie coboară la un nivel imposibil salariile celor care trăiesc exclusiv din câştigurile realizate din munca în acest meşteşug, face să scadă salariile sub minimul necesităţilor, sau frânează ridicarea nivelului necesităţilor celor care trăiesc exclusiv din munca în fabrică. Atât una cât şi cealaltă creează condiţii cu totul anormale“. <a href="javascript:void(0);" id="n268">[268]</a> „Fabrica caută un ţesător ieftin — spune d-l Harizomenov şi pe acesta ea îl găseşte în satul lui natal, departe de centrele industriale... Scăderea salariilor pe măsură ce ne îndepărtăm de centrele industriale către periferii constituie un fapt care nu poate fi pus la îndoială“. <a href="javascript:void(0);" id="n269">[269]</a> Prin urmare, întreprinzătorii ştiu să profite de minune de condiţiile care reţin populaţia în mod artificial la sate.</p>', '<p>\xa0</p>', '<p class="mid" style="text-align: center;"><a id="p6"></a><i>Fabrica</i></p>', '<p><a id="p7"></a>Marea industrie mecanizată, concentrând laolaltă mase de muncitori veniţi adeseori din diferite colţuri ale ţării, nu se mai împacă de loc cu rămăşiţele dependenţei patriarhale şi personale, fapt care se manifestă „printr-o atitudine“ de adevărat „dispreţ faţă de trecut“. Tocmai această rupere cu tradiţiile învechite a constituit una dintre principalele condiţii care au creat posibilitatea şi au determinat necesitatea reglementării producţiei şi stabilirii unui control social al acesteia. Vorbind despre transformările pe care fabrica le-a produs în condiţiile de trai ale populaţiei, trebuie relevat, printre altele, faptul că atragerea în producţie <a href="javascript:void(0);" id="n270">[270]</a> a femeilor şi a adolescenţilor este în fond un fenomen progresist. Este indiscutabil că fabrica capitalistă pune aceste categorii ale populaţiei muncitoreşti într-o situaţie deosebit de grea şi că, în ceea ce le priveşte, este deosebit de necesară reducerea şi reglementarea zilei de lucru, asigurarea unor condiţii de muncă igienice etc., dar tendinţa de a interzice complet munca în fabrici a femeilor şi a adolescenţilor sau tendinţa de a menţine orânduirea patriarhală a vieţii, care exclude această muncă, ar fi reacţionară şi utopică. Desfiinţând închistarea patriarhală a acestor categorii ale populaţiei, care înainte nu ieşeau din cercul îngust al relaţiilor casnice, de familie, atrăgându-le la o participare directă în producţia socială, marea industrie mecanizată dă un puternic impuls dezvoltării lor, întăreşte independenţa lor, adică creează condiţii de viaţă incomparabil superioare anchilozării patriarhale a relaţiilor precapitaliste. <a href="javascript:void(0);" id="n271">[271]</a>\n</p>'],
'idChr': '6.07.01text',
'title': 'Femeile şi producţia capitalistă',
'info': 'Dezvoltarea capitalismului în Rusia (1899)',
},
{'year': '1913',
'image': 'lenin2',
'content': ['<h6 style="text-align: center;"><a id="p0"></a>Capitalismul şi munca femeii</h6>', '<p><a id="p1"></a>Societatea capitalistă de astăzi ascunde în sânul ei numeroase cazuri de mizerie şi asuprire care nu te izbesc la prima vedere. Familii fărâmiţate de târgoveţi, meşteşugari, muncitori, funcţionari particulari şi mici slujbaşi de stat trăiesc într-o sărăcie de nedescris, scoţând-o cu greu la capăt chiar şi în vremurile <i>cele mai bune</i>. Milioane şi milioane de femei din asemenea familii trăiesc o viaţă de „sclave casnice“ (sau, mai bine zis, se canonesc), străduindu-se să-şi hrănească şi să-şi îmbrace familia din bani puţini, cu preţul unor eforturi desperate de zi cu zi, făcând „economie“ la orice, în afară de propria lor muncă.</p>', '<p><a id="p2"></a>Din rândurile acestor femei îşi recrutează de predilecţie capitalul lucrătoare la domiciliu, gata „să câştige suplimentar“, pentru ele şi pentru familia lor, o bucată de pâine în schimbul unei retribuţii monstruos de scăzute. Tot din rândurile lor îşi aleg capitaliştii din toate ţările (asemenea proprietarilor de sclavi din antichitate şi moşierilor feudali din evul mediu) câte amante doresc, la preţul cel mai „convenabil“. Şi nici o „virtuoasă indignare“ (în 99% din cazuri făţarnică) pe tema prostituţiei nu va putea face nimic împotriva acestui comerţ cu trupul femeii: atâta timp cât există robie salariată va exista în mod inevitabil şi prostituţie. Toate clasele asuprite şi exploatate din istoria societăţilor omeneşti au fost întotdeauna nevoite (şi tocmai prin asta se exprimă exploatarea lor) să cedeze asupritorilor, în primul rând, munca lor neplătită şi, în al doilea rând, femeile lor ca amante „stăpânilor“.</p>', '<p><a id="p3"></a>Sub acest aspect, sclavagismul, feudalismul şi capitalismul sunt identice. Se schimbă numai <i>forma</i> exploatării, dar exploatarea rămâne.</p>', '<p><a id="p4"></a>La Paris, „capitala lumii“ şi centrul civilizaţiei, s-a deschis acum o <i>expoziţie</i> a produselor executate de „muncitoarele exploatate la domiciliu“.</p>', '<p><a id="p5"></a>Fiecare obiect expus poartă un bileţel care arată cât <i>primeşte</i> pentru confecţionarea lui muncitoarea care lucrează la domiciliu, cât poate câştiga ea pe zi şi pe oră.</p>', '<p><a id="p6"></a>Ce constatăm? Muncitoarea care lucrează la domiciliu <i>nu poate</i> câştiga <i>la nici o</i> marfă mai mult de 1,25 franci, adică 50 de copeici. Iar majoritatea covârşitoare a lucrărilor îi aduc ei un câştig infinit mai mic. Iată, de pildă, abajururile. Ele se plătesc cu 4 copeici duzina. Sau sacii de hârtie — cu 15 copeici mia, câştigul fiind de <i>6</i> copeici pe oră. Iată nişte jucării minuscule cu panglicuţe etc. — 2,5 copeici pe oră. Sau florile artificiale — <i>2—3</i> copeici pe oră. Sau lenjeria de damă şi bărbătească — de la <i>2</i> până la 6 copeici pe oră. Şi aşa mai departe, exemple se pot da la infinit.</p>', '<p><a id="p7"></a>Asociaţiile noastre muncitoreşti şi sindicatele ar trebui să organizeze şi ele o asemenea „expoziţie“. Ea nu va da beneficiile colosale pe care le aduc expoziţiile burgheziei. Expoziţia sărăciei şi a mizeriei femeii proletare va aduce un alt folos: ea va ajuta pe robii şi pe roabele salariate să-şi dea seama de situaţia lor, să-şi analizeze „viaţa“, să se gândească la mijloacele de a se izbăvi de această veşnică povară a sărăciei, a mizeriei, a prostituţiei şi a celorlalte înjosiri la care sunt condamnaţi cei neavuţi.\r\n</p>'],
'idChr': '6.07.02text',
'title': 'Capitalismul şi munca femeii',
'info': 'Capitalismul şi munca femeii (1913)',
},
{'year': '1913',
'image': 'lenin2',
'content': ['<h6 style="text-align: center;"><a id="p0"></a>Al V-lea Congres internaţional pentru combaterea prostituţiei</h6>', '<p><a id="p1"></a>La Londra şi-a încheiat de curând lucrările „cel de-al <i>V-lea</i> Congres internaţional pentru combaterea traficului cu fete“.</p>', '<p><a id="p2"></a>Ducesele, contesele, episcopii, pastorii, rabinii, funcţionarii de poliţie şi tot felul de filantropi burghezi s-au pus cu toţii în mişcare cu acest prilej! Câte dineuri de gală nu s-au organizat şi câte recepţii oficiale dintre cele mai fastuoase! Şi câte discursuri solemne nu s-au rostit pe tema caracterului dăunător şi abject al prostituţiei!</p>', '<p><a id="p3"></a>Dar ce mijloace de luptă au preconizat distinşii delegaţi burghezi la acest congres? În special două mijloace: religia şi poliţia. Ăsta, zic ei, este leacul cel mai sigur şi mai garantat împotriva prostituţiei. Un delegat englez, după cum relatează corespondentul din Londra al ziarului „Leipziger Volkszeitung“, s-a lăudat că a cerut în parlament <i>pedeapsa corporală</i> pentru verigăşie. Iată cum arată, în vremea noastră, eroul „civilizat“ al luptei împotriva prostituţiei!</p>', '<p><a id="p4"></a>O doamnă din Canada şi-a manifestat admiraţia faţă de poliţie şi faţă de serviciul feminin de supraveghere poliţienească a femeilor „pierdute“, iar în ceea ce priveşte majorarea salariilor a remarcat că muncitoarele nu merită o retribuire mai bună.</p>', '<p><a id="p5"></a>Un pastor german tună şi fulgeră împotriva materialismului, care, afirmă el, se răspândeşte astăzi tot mai mult în rândurile poporului şi contribuie la răspândirea amorului liber.</p>', '<p><a id="p6"></a>Atunci când delegatul austriac Gärtner a încercat să ridice problema cauzelor sociale ale prostituţiei, problema sărăciei şi mizeriei familiilor de muncitori, a exploatării muncii copiilor, a condiţiilor de locuit insuportabile etc., oratorul a fost redus la tăcere prin strigăte ostile!</p>', '<p><a id="p7"></a>În schimb, despre unele înalte personaje s-au povestit, printre grupurile de delegaţi, lucruri înălţătoare şi instructive. Atunci când, de pildă, împărăteasa Germaniei se întâmplă să viziteze vreo maternitate din Berlin, mamelor cu copii „nelegitimi“ <i>li se pun verighete</i> pentru ca prezenţa unor mame necăsătorite să nu şocheze o persoană atât de sus-pusă!!</p>', '<p><a id="p8"></a>După toate acestea, se poate aprecia ce respingătoare făţărnicie burgheză domneşte la aceste congrese aristocrato-burgheze. Acrobaţii filantropiei şi apărătorii poliţieneşti ai batjocurii la adresa sărăciei şi mizeriei se adună pentru „a combate prostituţia“, pe care tocmai aristocraţia şi burghezia o întreţin...\r\n</p>'],
'idChr': '6.07.03text',
'title': 'Al V-lea Congres internaţional pentru combaterea prostituţiei',
'info': 'Al V-lea Congres internaţional pentru combaterea prostituţiei (1913)',
},
{'year': '1915',
'image': 'lenin1',
'content': ['<h6 style="text-align: center;"><a id="p0"></a>Către I. F. Armand</h6>', '<p><a id="p1"></a>Dear friend [Scumpă prietenă],</p>', '<p><a id="p2"></a>Te sfătuiesc insistent să întocmeşti cât mai amănunţit planul broşurii. Altfel rişti să rămână prea multe lucruri neclare.</p>', '<p><a id="p3"></a>Un lucru trebuie să-ţi spun de pe acum:</p>', '<p><a id="p4"></a>§ 3\t— te sfătuiesc să scoţi cu desăvârşire „revendicarea (de către femeie) a amorului liber“.</p>', '<p><a id="p5"></a>Ea apare în realitate nu ca o revendicare proletară, ci ca una burgheză.</p>', '<p><a id="p6"></a>Într-adevăr, ce înţelegi prin această revendicare? Ce <i>se poate</i> înţelege prin ea?</p>', '<p><a id="p7"></a>1. A fi liber <span class="spt"><i>de</i></span> calcule materiale (financiare) în chestiuni de dragoste?</p>', '<p><a id="p8"></a>2. Idem <span class="spt"><i>de</i></span> griji materiale?</p>', '<p><a id="p9"></a>3. de prejudecăţi religioase?</p>', '<p><a id="p10"></a>4. de interdicţia lui papà etc.?</p>', '<p><a id="p11"></a>5. de prejudecăţile „societăţii bune“?</p>', '<p><a id="p12"></a>6. de ambianţa îngustă a mediului (ţărănesc sau mic-burghez ori a mediului de intelectuali burghezi)?</p>', '<p><a id="p13"></a>7. de cătuşele legii, justiţiei şi poliţiei?</p>', '<p><a id="p14"></a>8. de seriozitate în dragoste?</p>', '<p><a id="p15"></a>9. de procreare de copii?</p>', '<p><a id="p16"></a>10. libertatea adulterului? etc.</p>', '<p><a id="p17"></a>Am enumerat multe nuanţe (nu toate, fireşte). D-ta înţelegi, desigur, nu pe cele menţionate la nr. 8—10, ci pe cele de la nr. 1—7, ori ceva <i>în genul lor</i>.</p>', '<p><a id="p18"></a>Dar pentru desemnarea celor de la nr. 1—7 trebuie să alegi alt termen, căci expresia „amor liber“ nu exprimă exact această idee.</p>', '<p><a id="p19"></a>Pentru public însă, pentru cititorii broşurii, „amorul liber“ în general va însemna <i>fără doar şi poate</i> ceva în genul nr. 8—10, chiar <i>împotriva voinţei d-tale</i>.</p>', '<p><a id="p20"></a>Tocmai pentru că în societatea contemporană clasele cele mai vorbăreţe, cele mai gălăgioase şi „vizibile la suprafaţă“ înţeleg prin „amor liber“ ceva în genul celor menţionate la nr. 8—10, tocmai de aceea el nu este o revendicare proletară, ci una burgheză.</p>', '<p><a id="p21"></a>Pentru proletariat, punctele cele mai importante sunt nr. 1—2, iar apoi nr. 1—7, dar asta nu este propriu-zis „amor liber“.</p>', '<p><a id="p22"></a>Nu importă ce anume „vrei să înţelegi“ d-ta <i>în mod subiectiv</i> prin aceste cuvinte. Importă <i>logica obiectivă</i> a relaţiilor de clasă în chestiuni de dragoste.</p>', '<p class="right" style="text-align: right;"><a id="p23"></a>Friendly shake hands,<br/>\n<i>W. I.</i>\n</p>'],
'idChr': '6.07.04text',
'title': 'Către I. F. Armand',
'info': 'Către I. F. Armand (1915)',
},
{'year': '1923',
'image': 'lenin3',
'content': ['<p class="mid" style="text-align: center;"><a id="p0"></a><b>I</b></p>', '<p><a id="p1"></a>Am răsfoit mai zilele trecute însemnările lui Suhanov despre revoluţie. Ceea ce te izbeşte în mod deosebit este pedantismul tuturor democraţilor noştri mic-burghezi, ca şi al tuturor eroilor Internaţionalei a II-a. Fără a mai vorbi de nemaipomenita lor laşitate, de faptul că până şi cei mai buni dintre ei recurg la subterfugii atunci când e vorba să se depărteze cât de cât de modelul german, fără a mai vorbi de această particularitate a tuturor democraţilor mic-burghezi, îndeajuns manifestată de ei în decursul întregii revoluţii, ceea ce te izbeşte este servilitatea cu care ei imită trecutul.</p>', '<p><a id="p2"></a>Ei toţi îşi zic marxişti, dar interpretează marxismul într-un mod nespus de pedant. Ei n-au înţeles de loc ceea ce este hotărâtor în marxism, şi anume dialectica lui revoluţionară. Ei n-au înţeles de loc nici măcar indicaţiile directe ale lui Marx, care a arătat că în momentele de revoluţie se cere maximum de elasticitate, <a href="javascript:void(0);" id="n272">[272]</a> şi nici măcar n-au observat, bunăoară, indicaţiile cuprinse în corespondenţa lui, pe cât îmi amintesc, din anul 1856, în care îşi exprimă speranţa că un război ţărănesc în Germania, în stare să creeze o situaţie revoluţionară, se va uni cu mişcarea muncitorească. <a href="javascript:void(0);" id="n273">[273]</a> Până şi o asemenea indicaţie directă aceşti oameni o ocolesc şi se învârtesc în jurul ei ca un motan în jurul unei farfurii cu lapte fierbinte.</p>', '<p><a id="p3"></a>În toată comportarea lor, ei se dovedesc a fi nişte laşi reformişti, care se tem să se îndepărteze de burghezie şi cu atât mai mult să rupă orice legături cu ea, şi în acelaşi timp îşi camuflează laşitatea lor prin cea mai deşănţată frazeologie şi fanfaronadă. Dar te izbeşte completa incapacitate a tuturor acestor oameni de a înţelege chiar din punct de vedere pur teoretic următoarele consideraţii ale marxismului: ei au văzut până acum o anumită cale de dezvoltare a capitalismului şi a democraţiei burgheze în Europa occidentală. Şi acum ei nu-şi pot închipui că numai mutatis mutandis [cu schimbările cuvenite] poate această cale să fie considerată drept model, numai cu unele modificări (care din punct de vedere al mersului general al istoriei mondiale sunt cu totul neînsemnate).</p>', '<p><a id="p4"></a><i>În primul rând</i>, e vorba de o revoluţie legată de primul război imperialist mondial. Într-o asemenea revoluţie trebuiau să se manifeste unele trăsături noi sau unele trăsături modificate tocmai ca urmare a războiului, pentru că nicicând n-a mai fost în lumea asta un asemenea război şi în asemenea împrejurări. Am văzut până acum că, după acest război, burghezia din cele mai bogate ţări nu e în stare să stabilească relaţii burgheze „normale“, însă reformiştii noştri, aceşti mici-burghezi care fac pe revoluţionarii, au considerat şi consideră că relaţiile burgheze normale constituie o limită (care nu poate fi depăşită) — şi ei înţeleg această „normă“ într-un mod extrem de stereotip şi de îngust.</p>', '<p><a id="p5"></a><i>În al doilea rând</i>, lor le este cu totul străină ideea că existenţa unei legităţi generale a dezvoltării în întreaga istorie mondială nu numai că nu exclude, dar, dimpotrivă, presupune unele faze ale dezvoltării, care reprezintă o particularitate fie a formei, fie a ordinii în care are loc această dezvoltare. Nici prin minte nu le trece, bunăoară, că Rusia — care se află la graniţa dintre ţările civilizate şi ţările care pentru prima oară au fost atrase, de acest război, în mod definitiv pe făgaşul civilizaţiei, ţări din întregul Orient, ţări din afara Europei —, că Rusia, prin urmare, putea şi trebuia să prezinte unele particularităţi, care se situează, desigur, pe linia generală a dezvoltării mondiale, dar care fac ca revoluţia din această ţară să se deosebească de toate revoluţiile precedente din ţările Europei occidentale şi aduc unele inovaţii parţiale atunci când e vorba de ţările orientale.</p>', '<p><a id="p6"></a>Infinit de stereotip este, bunăoară, argumentul — învăţat de ei pe de rost în decursul dezvoltării social-democraţiei din Europa occidentală — că noi nu suntem încă destul de copţi pentru socialism, că nouă, după cum se exprimă diferiţi domni „învăţaţi“ din rândurile lor, ne lipsesc premisele economice obiective pentru socialism. Şi nu-i vine nimănui în minte să se întrebe: dar nu putea oare un popor care s-a pomenit în faţa unei situaţii revoluţionare ca aceea care s-a creat în primul război imperialist, nu putea acest popor, sub influenţa situaţiei lui desperate, să se avânte într-o luptă care-i oferea măcar unele şanse de a-şi cuceri condiţii nu prea obişnuite pentru dezvoltarea mai departe a civilizaţiei?</p>', '<p><a id="p7"></a>„Rusia n-a ajuns încă la un asemenea nivel de dezvoltare a forţelor de producţie care să facă cu putinţă socialismul“. Toţi eroii Internaţionalei a II-a — printre care, bineînţeles, şi Suhanov — repetă această teză la toate răspântiile. Ei rumegă în fel şi chip această teză incontestabilă, crezând că ea prezintă o importanţă decisivă pentru aprecierea revoluţiei noastre.</p>', '<p><a id="p8"></a>Bine, dar dacă, în primul rând, împrejurări specifice au împins Rusia într-un război imperialist mondial în care erau antrenate toate ţările cât de cât influente din Europa occidentală şi dacă, în al doilea rând, aceste împrejurări au pus dezvoltarea Rusiei — aflată la graniţa unor revoluţii care erau gata să înceapă în Orient şi în parte chiar începuseră — în condiţii în care puteam să înfăptuim tocmai acea unire a „unui război ţărănesc“ cu mişcarea muncitorească pe care un „marxist“ ca Marx o considera în 1856 ca una dintre perspectivele posibile pentru Prusia?</p>', '<p><a id="p9"></a>Dar dacă o situaţie lipsită de orice ieşire, înzecind din această cauză forţele muncitorilor şi ale ţăranilor, ne-a oferit posibilitatea de a trece la crearea premiselor fundamentale ale civilizaţiei pe altă cale decât în toate celelalte state din Europa occidentală? S-a schimbat oare prin aceasta linia generală a dezvoltării istoriei mondiale? S-au schimbat oare prin aceasta relaţiile fundamentale dintre clasele principale din fiecare stat care e pe cale să fie atras sau a fost deja atras în mersul general al istoriei mondiale?</p>', '<p><a id="p10"></a><a id="cit79"></a>Dacă pentru făurirea socialismului este nevoie de un anumit nivel de cultură (deşi nimeni n-ar putea spune cum arată acest anumit „nivel de cultură“, fiindcă el este diferit în fiecare dintre statele din Europa occidentală), de ce n-am putea să începem mai întâi prin a cuceri pe cale revoluţionară premisele necesare pentru acest anumit nivel, urmând ca după aceea, pe baza puterii de stat muncitoreşti-ţărăneşti şi a orânduirii sovietice, să ne punem în mişcare pentru a ajunge din urmă cât mai repede celelalte popoare?</p>', '<p class="noind"><a id="p11"></a>16 ianuarie 1923</p>', '<p>\xa0</p>', '<p class="mid" style="text-align: center;"><a id="p12"></a><b>II</b></p>', '<p><a id="p13"></a>Pentru făurirea socialismului — spuneţi dumneavoastră — e nevoie de un grad înalt de civilizaţie. Foarte bine. Dar dacă e aşa, de ce n-am putea mai întâi să creăm la noi astfel de premise ale civilizaţiei ca izgonirea moşierilor şi a capitaliştilor ruşi, pentru a începe după aceea mişcarea spre socialism? În ce cărţi aţi citit dumneavoastră că asemenea modificări ale ordinii istorice obişnuite sunt inadmisibile sau imposibile?</p>', '<p><a id="p14"></a><a id="cit80"></a>Pe cât îmi amintesc, Napoleon a scris: „On s’engage et puis... on voit“, ceea ce în traducere liberă înseamnă: „Întâi te angajezi în luptă şi-apoi... rămâne de văzut“. Ei bine, şi noi ne-am angajat mai întâi, în octombrie 1917, într-o luptă serioasă şi apoi am început să vedem astfel de detalii ale dezvoltării (din punctul de vedere al istoriei mondiale, acestea sunt, fără îndoială, nişte detalii) ca pacea de la Brest sau ca n.e.p.-ul etc. Şi în momentul de faţă nu mai încape nici o îndoială că în linii generale am repurtat victoria.</p>', '<p><a id="p15"></a>Suhanovilor noştri — ca să nu mai vorbim de social-democraţii mai de dreapta decât ei — nici prin gând nu le trece că, în general, altfel nu se pot face revoluţii. Filistinilor noştri europeni nici prin gând nu le trece că viitoarele revoluţii care vor avea loc în ţările din Orient — ţări cu o populaţie incomparabil mai numeroasă şi care se disting printr-o incomparabil mai mare diversitate a condiţiilor sociale — le vor oferi, fără îndoială, şi mai multe trăsături specifice decât revoluţia rusă.</p>', '<p><a id="p16"></a>Nici vorbă, un manual întocmit în spiritul lui Kautsky a fost un lucru foarte util la vremea lui. Dar e totuşi timpul să se renunţe la ideea că manualul acesta ar fi prevăzut toate formele dezvoltării pe care o va urma istoria mondială. Ar fi timpul ca celor ce gândesc astfel să li se spună pur şi simplu că sunt nişte imbecili.</p>', '<p class="noind"><a id="p17"></a>17 ianuarie 1923.\r\n</p>'],
'idChr': '7.01text',
'title': '',
'info': 'Despre revoluţia noastră (1923)',
},
{'year': '1923',
'image': 'lenin3',
'content': ['<p class="mid" style="text-align: center;"><a id="p0"></a><b>I</b></p>', '<p><a id="p1"></a>La noi, cred eu, nu se dă suficientă atenţie cooperaţiei. Nu ştiu dacă toţi îşi dau seama că acum, de la Revoluţia din Octombrie încoace şi independent de n.e.p. (dimpotrivă, în această privinţă trebuie să spunem: tocmai datorită n.e.p.-ului), cooperaţia capătă, la noi, o însemnătate cu totul excepţională. În visurile vechilor cooperatori este multă fantezie. Ele sunt adeseori ridicole prin caracterul lor fantezist. Dar în ce constă acest caracter fantezist? În faptul că aceşti oameni nu înţeleg însemnătatea fundamentală, esenţială a luptei politice duse de clasa muncitoare pentru răsturnarea dominaţiei exploatatorilor. Acum, la noi, această răsturnare a devenit fapt împlinit, şi multe lucruri care în visurile vechilor cooperatori păreau fanteziste, ba chiar romantice şi chiar vulgare, se transformă acum în cea mai autentică realitate.</p>', '<p><a id="p2"></a>Într-adevăr, din moment ce la noi puterea de stat se află în mâna clasei muncitoare, din moment ce toate mijloacele de producţie aparţin acestei puteri de stat, nouă, de fapt, ne-a rămas doar sarcina de a organiza populaţia în cooperative. Dacă se realizează o cooperativizare maximă a populaţiei, atunci socialismul — care înainte provoca justificate zeflemele, surâsuri ironice şi o atitudine de dispreţ din partea acelora care, pe bună dreptate, erau convinşi de necesitatea luptei de clasă, a luptei pentru cucerirea puterii politice etc. — îşi atinge de la sine scopul. Dar iată că nu toţi tovarăşii îşi dau seama de importanţa imensă, nemărginită, pe care o capătă acum pentru noi cooperativizarea Rusiei. Prin introducerea n.e.p.-ului noi am făcut o concesie ţăranului ca negustor, am făcut o concesie principiului comerţului particular; şi tocmai de aici (contrar unei păreri curente) decurge uriaşa însemnătate a cooperaţiei. În condiţiile dominaţiei n.e.p.-ului, o cooperativizare, îndeajuns de largă şi care să meargă în adâncime, a populaţiei ruse este în fond tot ce ne trebuie, pentru că acum noi am găsit măsura în care interesul privat, interesul comercial privat, poate fi îmbinat cu verificarea şi controlul lui de către stat, măsura în care el poate fi subordonat intereselor generale, ceea ce înainte constituia o piatră de care se poticneau mulţi, foarte mulţi socialişti. Într-adevăr, stăpânirea de către stat a tuturor mijloacelor de producţie principale, puterea de stat în mâna proletariatului, alianţa dintre acest proletariat şi milioanele de ţărani cu gospodării mici şi foarte mici, asigurarea conducerii ţărănimii de către acest proletariat etc. nu reprezintă oare acestea tot ce trebuie pentru ca prin cooperaţie, şi numai prin cooperaţie, pe care înainte o tratam ca pe o negustorie şi pe care, într-o anumită privinţă, avem dreptul s-o tratăm la fel şi acum, în condiţiile n.e.p.-ului, să înfăptuim construirea societăţii socialiste depline? Aceasta nu e încă construirea societăţii socialiste, dar e tot ce-i necesar şi suficient pentru această construire.</p>', '<p><a id="p3"></a>Ei bine, tocmai acest lucru l-au subapreciat mulţi dintre activiştii noştri practicieni. La noi, cooperaţia este privită cu dispreţ şi nu este înţeleasă însemnătatea extraordinară pe care o prezintă ea, în primul rând, din punct de vedere principial (deţinerea de către stat a mijloacelor de producţie), iar în al doilea rând din punct de vedere al trecerii spre noua orânduire pe o cale cât mai <i>simplă, mai uşoară şi mai accesibilă pentru ţăran</i>.</p>', '<p><a id="p4"></a>Şi, repet, tocmai acesta este esenţialul. Una e să visezi tot felul de asociaţii muncitoreşti pentru construirea socialismului, şi alta e să înveţi să construieşti practic acest socialism în aşa fel ca orice mic ţăran să poată participa la această construcţie. Tocmai această treaptă am atins-o noi acum. Dar este în afară de orice îndoială că, după ce am atins-o, ne folosim de ea într-o măsură extrem de redusă.</p>', '<p><a id="p5"></a>Trecând la n.e.p., noi am mers prea departe, nu în sensul că am acordat prea mult loc principiului libertăţii industriei şi comerţului, ci în sensul că am încetat să ne mai gândim la cooperaţie, că în momentul de faţă o subapreciem, că am şi început să uităm uriaşa însemnătate pe care o prezintă ea din cele două puncte de vedere arătate mai sus.</p>', '<p><a id="p6"></a>Aş vrea de data asta să stau de vorbă cu cititorii despre ceea ce se poate face şi trebuie făcut în mod practic încă de pe acum, pornind de la acest principiu „cooperatist“. Prin ce mijloace am putea şi ar trebui să începem încă de pe acum să dezvoltăm acest principiu „cooperatist“, în aşa fel ca semnificaţia lui socialistă să fie limpede pentru oricine?</p>', '<p><a id="p7"></a>Cooperaţia trebuie organizată din punct de vedere politic în aşa fel încât cooperativele, în general, nu numai să beneficieze totdeauna de un anumit avantaj, dar acest avantaj să fie de natură pur materială (cuantumul dobânzii bancare etc.). Trebuie sa avansăm cooperativelor fonduri de stat care să depăşească, fie şi cu puţin, dar totuşi să depăşească pe cele acordate întreprinderilor particulare, ajungând chiar la nivelul celor acordate industriei grele etc.</p>', '<p><a id="p8"></a>Orice orânduire socială ia naştere numai cu sprijinul financiar al unei anumite clase. E de prisos să mai amintim câte sute şi sute de milioane de ruble a costat naşterea capitalismului „liber“. Acum trebuie să ne dăm seama că, în momentul de faţă, orânduirea socială pe care trebuie s-o sprijinim mai mult decât în mod obişnuit este cea cooperatistă, şi acest lucru trebuie transpus în fapt. Dar această orânduire trebuie sprijinită în adevăratul înţeles al cuvântului, ceea ce înseamnă că nu e suficient ca prin acest sprijin să se înţeleagă sprijinirea oricărui schimb cooperatist de mărfuri: prin acest sprijin trebuie să se înţeleagă sprijinirea unui schimb cooperatist la care <i>să participe în mod efectiv adevăratele mase ale populaţiei</i>. A acorda o primă ţăranului care participă la schimbul cooperatist de mărfuri înseamnă a folosi o formă indiscutabil justă, dar totodată trebuie să se controleze această participare pentru a vedea în ce măsură este conştientă şi de bună-credinţă — iată care este miezul problemei. Când un cooperator vine într-un sat şi deschide o prăvălie cooperatistă, populaţia, la drept vorbind, nu participă de loc la înfiinţarea acestei cooperative, dar în acelaşi timp, împinsă de propriul ei interes, va căuta numaidecât să participe la activitatea ei.</p>', '<p><a id="p9"></a>Această chestiune mai are şi un alt aspect. Din punctul de vedere al europeanului „civilizat“ (şi în primul rând ştiutor de carte), mai avem doar foarte puţin de făcut pentru ca toţi, fără excepţie, să participe — şi nu pasiv, ci activ — la operaţiile cooperatiste. La drept vorbind, ne-a rămas <i>„numai“</i> un singur lucru, şi anume să facem ca populaţia noastră să devină atât de „civilizată“, încât să înţeleagă toate avantajele care ar decurge dintr-o participare generală la activitatea cooperatistă şi să organizeze o asemenea participare. <i>„Numai“</i> atât. De alte savantlâcuri nu avem acum nevoie pentru a trece la socialism. Dar pentru a înfăptui acest „numai“ e nevoie de o întreagă revoluţie, de o întreagă perioadă de dezvoltare culturală a întregii mase populare. De aceea trebuie să ne fixăm ca regulă: cât mai puţine savantlâcuri şi cât mai puţine subtilităţi. În această privinţă n.e.p.-ul reprezintă un progres, în sensul că se adaptează la nivelul celui mai simplu ţăran, că nu-i cere nimic peste posibilităţile lui. Dar pentru a face cu ajutorul n.e.p.-ului ca întreaga populaţie, fără excepţie, să facă parte din cooperative, e nevoie de o întreagă epocă istorică. În cazul cel mai bun, noi putem să parcurgem această epocă într-un deceniu sau două. Dar va fi totuşi o epocă istorică deosebită, şi fără această epocă istorică, fără lichidarea completă a analfabetismului, fără dobândirea unui suficient grad de pricepere, fără ca populaţia să fi căpătat într-o măsură suficientă deprinderea de a folosi cărţile, fără a crea baza materială necesară în acest scop, fără să fim cât de cât asiguraţi împotriva, să zicem, a unei recolte proaste, împotriva foametei etc. — fără toate acestea nu vom putea să ne atingem scopul. Totul este acum să ştim să îmbinăm avântul revoluţionar, entuziasmul revoluţionar pe care l-am manifestat deja — l-am manifestat într-o măsură suficientă, şi el a fost încununat de un succes deplin — să ştim să-l îmbinăm (aş înclina să spun) cu priceperea de a fi negustor bun şi cu ştiinţă de carte, ceea ce e cu totul suficient pentru a fi un bun cooperator. Prin priceperea de a fi negustor eu înţeleg priceperea de a fi un negustor civilizat. Acest adevăr să şi-l întipărească bine în minte acei oameni sau, mai bine zis, acei ţărani de la noi care cred că dacă cineva face negustorie înseamnă că ştie să fie negustor. Această părere este cu totul eronată. Face el negustorie, dar de aci şi până la priceperea de a fi negustor civilizat mai e încă mult. El face azi negustorie în manieră asiatică, dar pentru a fi un bun negustor trebuie să facă negustorie în manieră europeană. De această cerinţă îl desparte o întreagă epocă.</p>', '<p><a id="p10"></a>În concluzie: este necesar să se acorde cooperaţiei o serie de privilegii economice, financiare şi bancare, şi în aceasta trebuie să constea sprijinul pe care statul nostru socialist e chemat să-l dea noului principiu de organizare a populaţiei. Dar în felul acesta sarcina este formulată doar în linii generale, pentru că în mod practic întregul ei conţinut nu s-a precizat încă şi n-a fost expus în amănunţime; cu alte cuvinte, trebuie să ştim să găsim forma de „prime“ pe care e cazul să le acordăm pentru cooperativizare (şi condiţiile în care ele urmează să fie acordate), forma de prime prin care să sprijinim în mod suficient cooperaţia, forma de prime prin care să ajungem să avem un cooperator civilizat. Iar o orânduire de cooperatori civilizaţi în condiţiile proprietăţii sociale asupra mijloacelor de producţie, ale victoriei de clasă a proletariatului asupra burgheziei este tocmai orânduirea socialistă.</p>', '<p><a id="p11"></a>4 ianuarie 1923</p>', '<p>\xa0</p>', '<p class="mid" style="text-align: center;"><a id="p12"></a><b>II</b></p>', '<p><a id="p13"></a>De fiecare dată când am scris despre noua politică economică, am citat articolul meu din 1918 despre capitalismul de stat. <a href="javascript:void(0);" id="n274">[274]</a> Aceasta a trezit nu o dată îndoieli la unii tovarăşi tineri. Dar îndoielile lor vizau mai ales latura politică abstractă a problemei.</p>', '<p><a id="p14"></a>Lor li se părea că nu poate fi numită capitalism de stat o orânduire socială în care mijloacele de producţie aparţin clasei muncitoare şi în care această clasă muncitoare deţine puterea de stat. Dar ei nu observau că termenul „capitalism de stat“ era folosit de mine: <i>în primul rând</i>, pentru a stabili legătura istorică între poziţia noastră actuală şi cea pe care am adoptat-o în polemica mea împotriva aşa-zişilor comunişti de stânga; de asemenea, am susţinut încă de pe atunci că capitalismul de stat ar fi superior economiei noastre actuale; pentru mine era important să stabilesc legătura de continuitate între capitalismul de stat obişnuit şi capitalismul de stat neobişnuit, chiar cu totul neobişnuit, despre care am vorbit când am introdus pe cititor în noua politică economică. <i>În al doilea rând</i>, pentru mine a prezentat întotdeauna importanţă scopul practic. Şi scopul practic al noii noastre politici economice a fost să avem concesiuni; iar în condiţiile noastre concesiunile ar fi constituit, fără îndoială, un tip pur de capitalism de stat. Acesta era sensul consideraţiilor mele în legătură cu capitalismul de stat.</p>', '<p><a id="p15"></a>Dar problema mai are şi o altă latură, care implică necesitatea capitalismului de stat sau, cel puţin, a unei comparaţii cu el. Mă refer la cooperaţie.</p>', '<p><a id="p16"></a>Este în afară de orice îndoială că într-un stat capitalist cooperaţia reprezintă o instituţie capitalistă colectivă. Este, de asemenea, în afară de orice îndoială că în actuala noastră realitate economică, când avem şi întreprinderi privat-capitaliste — însă nu altfel decât pe pământ proprietate de stat şi sub controlul puterii de stat, care se află în mâinile clasei muncitoare —, şi întreprinderi de tip consecvent socialist (atât mijloacele de producţie şi pământul pe care se află întreprinderea, cât şi întreaga întreprindere în ansamblu aparţin statului), se pune chestiunea unui al treilea tip de întreprinderi, care înainte nu formau, sub raportul însemnătăţii principiale, o categorie aparte, şi anume întreprinderile cooperatiste. În capitalismul privat, întreprinderile cooperatiste se deosebesc de cele capitaliste, aşa cum întreprinderile colective se deosebesc de cele private. În capitalismul de stat, întreprinderile cooperatiste se deosebesc de cele capitaliste de stat prin aceea că ele sunt, în primul rând, întreprinderi private şi, în al doilea rând, întreprinderi colective. În actuala noastră orânduire, întreprinderile cooperatiste se deosebesc de cele capitaliste private prin aceea că sunt întreprinderi colective, însă nu se deosebesc de întreprinderile socialiste dacă pământul pe care sunt întemeiate şi mijloacele de producţie de care dispun aparţin statului, adică clasei muncitoare.</p>', '<p><a id="p17"></a>Tocmai de această situaţie nu se ţine îndeajuns seama la noi atunci când se vorbeşte despre cooperaţie. Se uită că la noi cooperaţia, datorită specificului pe care-l prezintă orânduirea noastră de stat, capătă o însemnătate cu totul excepţională. Dacă facem abstracţie de concesiuni, care la noi, în treacăt fie zis, n-au luat o dezvoltare cât de cât însemnată, vedem că în condiţiile noastre cooperaţia coincide, de regulă, pe deplin cu socialismul.</p>', '<p><a id="p18"></a>Am să explic mai pe larg această idee a mea. În ce constă caracterul fantezist al planurilor vechilor cooperatori, începând cu Robert Owen? În faptul că ei visau o transformare paşnică a societăţii moderne prin socialism fără să ţină seama de o problemă atât de esenţială ca aceea a luptei de clasă, a cuceririi puterii politice de către clasa muncitoare, a răsturnării dominaţiei clasei exploatatorilor. Şi de aceea suntem îndreptăţiţi să vedem în acest socialism „cooperatist“ o pură fantezie, să considerăm drept ceva romantic şi chiar vulgar visurile acelora care-şi închipuie că prin simpla cooperativizare a populaţiei poţi să transformi pe duşmanii de clasă în colaboratori de clasă, şi războiul de clasă într-o pace de clasă (în aşa-zisa pace civilă).</p>', '<p><a id="p19"></a>Nu încape îndoială că din punctul de vedere al sarcinii fundamentale a vremurilor noastre noi am avut dreptate, căci fără luptă de clasă pentru cucerirea puterii politice în stat nu poate fi înfăptuit socialismul.</p>', '<p><a id="p20"></a>Dar uitaţi-vă cum s-au schimbat lucrurile acum, când puterea de stat se află în mâinile clasei muncitoare, când puterea politică a exploatatorilor a fost răsturnată şi când toate mijloacele de producţie (afară de acelea pe care statul muncitoresc le concesionează de bunăvoie, temporar şi condiţionat exploatatorilor) se află în mâinile clasei muncitoare.</p>', '<p><a id="p21"></a>Astăzi suntem îndreptăţiţi să spunem că simpla dezvoltare a cooperaţiei este pentru noi identică (cu „mica“ excepţie arătată mai sus) cu dezvoltarea socialismului, şi o dată cu aceasta noi suntem nevoiţi să recunoaştem că întregul nostru punct de vedere asupra socialismului s-a schimbat radical. Această schimbare radicală constă în faptul că înainte pentru noi centrul de greutate îl constituia — şi trebuia să-l constituie — lupta politică, revoluţia, cucerirea puterii etc. Acum însă centrul de greutate se deplasează până într-atât, încât trece asupra muncii paşnice organizatorice „culturale“. Dacă n-ar fi relaţiile internaţionale şi dacă n-am fi obligaţi să luptăm pentru poziţia noastră pe plan internaţional, aş spune că la noi centrul de greutate se deplasează asupra muncii de culturalizare. Dar dacă facem abstracţie de această situaţie şi ne limităm la relaţiile economice interne, atunci într-adevăr la noi centrul de greutate al activităţii îl constituie în momentul de faţă culturalizarea.</p>', '<p><a id="p22"></a>În faţa noastră se află acum două sarcini fundamentale, care alcătuiesc o întreagă epocă. E vorba, în primul rând, de sarcina de a transforma aparatul nostru, care pur şi simplu nu e bun de nimic şi pe care l-am preluat în întregime de la epoca precedentă; nici noi n-am reuşit în cinci ani de luptă, şi nici nu puteam reuşi, să realizăm o transformare serioasă. Cea de-a doua sarcină a noastră constă în munca culturală pentru ţărani. Or, această muncă culturală pe care trebuie s-o desfăşurăm în rândurile ţărănimii are ca obiectiv economic tocmai cooperativizarea. Dacă am fi realizat o cooperativizare completă, am sta încă de pe acum cu ambele picioare pe teren socialist. Dar această condiţie — cooperativizarea completă — implică necesitatea ca ţărănimea noastră (şi tocmai ţărănimea, fiindcă ea constituie o masă enormă) să aibă un nivel cultural atât de ridicat, încât această cooperativizare completă nu este posibilă fără o întreagă revoluţie culturală.</p>', '<p><a id="p23"></a>Adversarii noştri ne-au obiectat nu o dată că noi întreprindem o acţiune nechibzuită încercând să introducem socialismul într-o ţară cu un nivel cultural nu îndeajuns de ridicat. Dar ei se înşelau, pentru că noi n-am pornit de acolo de unde s-ar fi cuvenit să pornim potrivit teoriei (a tot felul de pedanţi) şi pentru că la noi transformările politice şi sociale au premers celor culturale, au premers revoluţiei culturale, în faţa căreia ne aflăm totuşi astăzi.</p>', '<p><a id="p24"></a>Acum pentru noi este suficient să săvârşim această revoluţie culturală pentru ca să devenim o ţară pe deplin socialistă, dar această revoluţie culturală prezintă pentru noi greutăţi de neînchipuit, atât de ordin pur cultural (fiindcă suntem analfabeţi), cât şi de ordin material (întrucât pentru a deveni oameni cu un înalt nivel de cultură e nevoie de o anumită dezvoltare a mijloacelor de producţie materiale, e nevoie de o anumită bază materială).</p>', '<p><a id="p25"></a>6 ianuarie 1923\r\n</p>'],
'idChr': '7.02text',
'title': '',
'info': 'Despre cooperaţie (1923)',
},
{'year': '1919',
'image': 'lenin3',
'content': ['<p class="mid" style="text-align: center;"><a id="p0"></a>Către L. B. Krasin <a href="javascript:void(0);" id="n275">[275]</a></p>', '<p class="noind"><a id="p1"></a>12.III.1919</p>', '<p class="noind" style="text-align: center;"><a id="p2"></a>Tovarăşe Krasin,</p>', '<p><a id="p3"></a>Maria Fedorovna mi-a transmis hârtiile alăturate. Grjebin nu scrie clar. Ce-i acest Pravbum? Nu se poate face rost de o copie după rezoluţia lui şi după actul de anulare? Cui îi este subordonat Pravbum? Va trebui să-i cer avizul, dar e bine să aflăm mai exact pentru ce fel de cărţi şi broşuri cere hârtie „Vsemirnaia literatura“.</p>', '<p class="right" style="text-align: right;"><a id="p4"></a>Al d-tale, <i>Lenin</i>\n</p>'],
'idChr': '7.03.01text',
'title': '',
'info': 'Către L. B. Krasin (1919)',
},
{'year': '1920',
'image': 'lenin3',
'content': ['<p class="mid" style="text-align: center;"><a id="p0"></a>Către M. P. Tomski <a href="javascript:void(0);" id="n276">[276]</a></p>', '<p class="noind"><a id="p1"></a>16.I.1920</p>', '<p class="noind" style="text-align: center;"><a id="p2"></a>Tovarăşului Tomski, cu rugămintea de a o prezenta Consiliului Central al Sindicatelor şi fracţiunii comuniste a acestuia</p>', '<p><a id="p3"></a>Dragi tovarăşi,</p>', '<p><a id="p4"></a>Vă trimit alăturat o comunicare în legătură cu uluitoarea manifestare de <i>tărăgăneală</i>, neglijenţă, birocratism şi nepăsare într-o chestiune <span class="spt"><i>practică</i></span> de cea mai mare importanţă.</p>', '<p><a id="p5"></a>Nu m-am îndoit niciodată că în comisariatele noastre — şi nu numai în unele din ele, ci în toate — mai există birocratism, şi încă mult de tot.</p>', '<p><a id="p6"></a>Dar nu m-am aşteptat ca şi în sindicate să existe <i>tot atâta</i> birocratism.</p>', '<p><a id="p7"></a>E cât se poate de ruşinos. Vă rog foarte mult ca, în cadrul fracţiunii comuniste a C.C.S. din Rusia, să daţi citire tuturor acestor documente şi să elaboraţi măsuri <span class="spt"><i>practice</i></span> de luptă împotriva birocratismului, tărăgănelii, inerţiei şi nepăsării.</p>', '<p><a id="p8"></a>Vă rog să nu uitaţi să-mi comunicaţi rezultatul.</p>', '<p><a id="p9"></a>În legătură cu aceşti 10.000 de metalurgişti mi-a telefonat <i>chiar</i> Melniceanski. I-am luat la rost pe cei de la Comisariatul poporului pentru căile de comunicaţie, şi acum tov. Melniceanski m-a pus într-o situaţie penibilă...</p>', '<p><a id="p10"></a>Cu salutări comuniste,</p>', '<p class="right" style="text-align: right;"><a id="p11"></a><i>V. Ulianov (Lenin)</i>\n</p>'],
'idChr': '7.03.02text',
'title': '',
'info': 'Către Consiliul Central al Sindicatelor din Rusia (1920)',
},
{'year': '1920',
'image': 'lenin3',
'content': ['<p class="mid" style="text-align: center;"><a id="p0"></a>Către F. A. Rotştein <a href="javascript:void(0);" id="n277">[277]</a></p>', '<p class="noind"><a id="p1"></a>15.VII.1920</p>', '<p><a id="p2"></a>Scumpe tovarăş,</p>', '<p><a id="p3"></a>Vă mulţumesc din suflet pentru scrisorile dv., în care găsesc întotdeauna informaţii extrem de preţioase. Vă trimit alăturat o scrisoare din partea soţiei mele şi vă rog să transmiteţi salutările mele soţiei şi familiei dv., cu care mă vedeam adeseori la dv. acasă, la Londra.</p>', '<p><a id="p4"></a>În ce priveşte venirea dv. în Rusia, eu am unele şovăieli. Prezenţa dv. acolo, la Londra, este deosebit de importantă pentru cauză.</p>', '<table style="margin-left: auto; margin-right: auto;"><a id="p5"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p6"></a>În ce priveşte publicaţiile, am luat măsuri speciale ca să vi se trimită. Trebuie să ştiţi că pe ruşi, ca să facă cum trebuie un lucru oricât de simplu, e nevoie să-i cerţi de 20 de ori şi să-i controlezi de 30 de ori. Urmăriţi dacă vi se trimite totul şi semnalaţi întârzierile (adresându-vă, măcar din când în când, şi mie), şi eu voi face toate demersurile pentru ca să primiţi mai regulat publicaţiile.</p>', '<p><a id="p7"></a>Cred că e deosebit de preţioasă participarea dv. ca îndrumător (ceea ce se poate face prin scris şi în secret) la mişcarea anglo-saxonă. O importanţă cu totul deosebită prezintă aici îndreptarea liniei. Veţi primi broşura mea îndreptată împotriva „stângiştilor“, precum şi rezoluţiile (proiectele) pentru Congresul al II-lea al Internaţionalei; ţin mult de tot să ştiu care e părerea dv.</p>', '<p><a id="p8"></a>O caldă strângere de mână şi cele mai bune urări!</p>', '<p class="right" style="text-align: right;"><a id="p9"></a>Al dv., <i>Lenin</i>\n</p>'],
'idChr': '7.03.03text',
'title': '',
'info': 'Către F. A. Rotştein (1920)',
},
{'year': '1921',
'image': 'lenin3',
'content': ['<p class="mid" style="text-align: center;"><a id="p0"></a>Către M. F. Sokolov <a href="javascript:void(0);" id="n278">[278]</a></p>', '<table style="margin-left: auto; margin-right: auto;"><a id="p1"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="p2"></a>Dv. scrieţi:</p>', '<p><a id="p3"></a>„Iniţiativa maselor va fi <i>posibilă</i> numai atunci când <i>vom mătura de pe faţa pământului</i> acest abces care poartă numele de direcţii şi centre birocratice“.</p>', '<p><a id="p4"></a>Deşi n-am fost pe teren, cunosc totuşi acest birocratism şi tot răul pe care îl aduce el. Greşeala dv. este că vă închipuiţi că, asemenea unui „abces“, acest birocratism poate fi lichidat dintr-o dată, poate fi „măturat de pe faţa pământului“.</p>', '<p><a id="p5"></a>Aşa ceva e o eroare. Poţi să-l alungi pe ţar, poţi să-i alungi pe moşieri, să-i alungi pe capitalişti. Acest lucru noi l-am făcut. Dar într-o ţară cu caracter ţărănesc nu poţi „să alungi“ birocratismul, nu poţi „să-l mături de pe faţa pământului“. Poţi numai să-l <i>atenuezi</i> treptat, printr-o muncă perseverentă.</p>', '<p><a id="p6"></a>„A extirpa“ „abcesul birocratic“, cum vă exprimaţi dv. în alt loc, înseamnă a comite o eroare în însuşi modul de a pune problema. Înseamnă a nu înţelege problema. Un abces de felul acesta <i>nu poate</i> fi „extirpat“. El poate fi numai <i>tratat</i>. A recurge, în <i>acest</i> caz, la chirurgie este o absurditate, o <i>imposibilitate;</i> numai o <i>tratare lentă</i> poate ajuta, restul este şarlatanie sau naivitate.</p>', '<p><a id="p7"></a>Dv., iertaţi-mi sinceritatea, sunteţi pur şi simplu naiv. De altfel, chiar dv. îmi scrieţi că sunteţi tânăr.</p>', '<p><a id="p8"></a>Ar fi o naivitate să renunţăm la tratament pentru motivul că dv. aţi încercat de 2—3 ori să luptaţi împotriva birocratismului şi aţi suferit o înfrângere. În primul rând — răspund eu la această încercare nereuşită a dv. —, în primul rând, nu de 2—3 ori, ci de 20—30 de ori trebuie să încerci, să repeţi, să iei totul de la început.</p>', '<p><a id="p9"></a>În al doilea rând, unde-i dovada că aţi luptat cum trebuie, cu destulă iscusinţă? Birocraţii sunt oameni abili şi mulţi dintre aceşti ticăloşi sunt mari pehlivani. Cu mâna goală nu-i veţi prinde. Aţi luptat cum trebuie, l-aţi <i>încercuit</i> pe „duşman“ după toate regulile artei militare? Nu ştiu.</p>', '<p><a id="p10"></a>Referirea la Engels este neîntemeiată. <a href="javascript:void(0);" id="n279">[279]</a> Nu cumva ea v-a fost sugerată de vreun „intelectual“? E o referire absurdă, dacă nu şi mai rău. Miroase a doctrinarism. Aduce a descurajare. Or, pentru noi, descurajarea este fie ridicolă, fie ruşinoasă.</p>', '<p><a id="p11"></a>Într-o ţară cu o structură ţărănească şi care este extrem de istovită, lupta împotriva birocratismului cere vreme îndelungată; şi această luptă trebuie s-o duci cu perseverenţă, să nu te laşi cuprins de descurajare la primul insucces.</p>', '<p><a id="p12"></a>Dv. pretindeţi că „direcţiile“ trebuie <i>„desfiinţate“</i>. Aşa ceva ar fi o prostie. Ce vreţi să puneţi <i>în locul</i> lor? Nici dv. nu ştiţi. Nu trebuie să le <i>desfiinţăm</i>, ci să le curăţim şi să le tratăm, să le tratăm şi să le curăţim de zece, de o sută de ori. Şi să nu ne descurajăm.</p>', '<p><a id="p13"></a>Vă rog, în caz că veţi citi raportul dv. (eu n-am nimic împotrivă), să daţi citire şi scrisorii de faţă.</p>', '<p><a id="p14"></a>Vă trimit o strângere de mână şi vă sfătuiesc să nu vă lăsaţi copleşit de „depresiune sufletească“.</p>', '<p class="right" style="text-align: right;"><a id="p15"></a><i>Lenin</i>\n</p>'],
'idChr': '7.03.04text',
'title': '',
'info': 'Către M. F. Sokolov (1921)',
},
{'year': '1922',
'image': 'lenin3',
'content': ['<p class="mid" style="text-align: center;"><a id="p0"></a>Către A. D. Ţiurupa <a href="javascript:void(0);" id="n280">[280]</a></p>', '<p class="noind"><a id="p1"></a>24.I.1922</p>', '<p><a id="p2"></a>Tov. Ţiurupa!</p>', '<p><a id="p3"></a>În legătură cu convorbirea noastră telefonică de ieri şi cu promisiunea d-tale de a respecta cu stricteţe regimul prescris, este necesar să discutăm amănunţit întregul sistem de muncă şi să-l chibzuim temeinic.</p>', '<p><a id="p4"></a>Cea mai mare deficienţă a C.C.P. şi a C.M.A. este lipsa controlului executării. <i>Ne împotmolim</i> în blestemata mlaştină birocratică a hârţogăriei, a vorbăriei în jurul decretelor şi a scrierii lor; în acest ocean de hârtii se îneacă orice activitate vie.</p>', '<p><a id="p5"></a>Sabotorii abili ne atrag într-adins în această mlaştină de hârţoage. Majoritatea comisarilor poporului şi a celorlalţi demnitari nici nu-şi dau seama că „îşi vâră capul în ştreang“.</p>', '<p><a id="p6"></a>Regimul medical sever care ţi-a fost prescris trebuie să-l foloseşti ca prilej pentru a te smulge <i>cu orice preţ</i> din vâltoarea agitaţiei cotidiene, din zarva comisiilor, a discutării şi scrierii de hârţoage, să te smulgi din această zarvă, <i>să chibzuieşti</i> temeinic sistemul de muncă şi <i>să-l modifici radical</i>.</p>', '<p><a id="p7"></a>Principalul obiectiv al activităţii d-tale trebuie să fie tocmai restructurarea activităţii noastre oribil de birocratice, combaterea birocratismului şi a tărăgănelii, <i>controlul executării</i>.</p>', '<p><a id="p8"></a>Controlul executării, verificarea a ceea ce rezultă în realitate — iată sarcina d-tale principală şi esenţială; pentru aceasta trebuie sa-ţi creezi un aparat restrâns (4—6 oameni), format din ajutori încercaţi şi verificaţi (un secretar general, adjuncţii lui, un secretar etc.).\r\n</p>', '<table style="margin-left: auto; margin-right: auto;"><a id="p9"></a>\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '7.03.05text',
'title': '',
'info': 'Către A. D. Ţiurupa (1922)',
},
{'year': '1922',
'image': 'lenin3',
'content': ['<p><a id="p0"></a>Am impresia că m-am făcut tare vinovat faţă de muncitorii din Rusia pentru că n-am intervenit destul de energic şi de categoric în faimoasa problemă a autonomizării, care în mod oficial este denumită, mi se pare, problema uniunii republicilor sovietice socialiste.</p>', '<p><a id="p1"></a>În vară, când s-a iscat această problemă, eram bolnav, iar după aceea, în toamnă, mi-am pus prea mari speranţe în însănătoşirea mea şi în presupunerea că plenarele din octombrie şi decembrie <a href="javascript:void(0);" id="n281">[281]</a> îmi vor da posibilitatea să intervin în această problemă. Dar n-am putut să particip nici la plenara din octombrie (consacrată acestei probleme), şi nici la cea din decembrie, aşa că problema a fost dezbătută aproape în întregime fără mine.</p>', '<p><a id="p2"></a>Am avut posibilitatea doar să stau de vorbă cu tov. Dzerjinski, care tocmai venise din Caucaz şi care mi-a relatat cum se prezintă această problemă în Gruzia. Am avut de asemenea posibilitatea să schimb câteva cuvinte cu tov. Zinoviev şi să-mi exprim temerile mele în această privinţă. Din cele comunicate de tov. Dzerjinski, care s-a aflat în fruntea comisiei trimise de Comitetul Central „să ancheteze“ incidentul din Gruzia, am tras doar unele concluzii care îmi inspiră cele mai mari temeri. Dacă lucrurile au ajuns până acolo încât Ordjonikidze, după cum mi-a comunicat tov. Dzerjinski, a putut să recurgă la violenţă fizică, ne putem închipui în ce mocirlă am alunecat. Se vede că toată această idee a „autonomizării“ era fundamental greşită şi cu totul inoportună.</p>', '<p><a id="p3"></a>Se spune că era nevoie de unitatea aparatului. De unde porneau asemenea afirmaţii? Oare nu de la acelaşi aparat rusesc pe care, aşa cum am mai arătat într-una din paginile precedente ale jurnalului meu, l-am preluat de la ţarism şi l-am uns doar cu puţin mir sovietic?</p>', '<p><a id="p4"></a>Nu încape îndoială că ar fi trebuit să aşteptăm cu această măsură până când am fi putut spune că garantăm pentru aparatul nostru ca pentru unul care este într-adevăr al nostru. Dar astăzi, dacă vrem să fim cinstiţi, trebuie să spunem, dimpotrivă, că ceea ce numim noi aparatul nostru este un aparat care de fapt ne este încă complet străin şi reprezintă o amestecătură burghezo-ţaristă, pe care noi, în aceşti cinci ani, în care ne-a lipsit ajutorul altor ţări şi am dat precădere „preocupărilor“ militare şi luptei împotriva foametei, n-am avut nici o posibilitate să-l transformăm.</p>', '<p><a id="p5"></a>În asemenea condiţii este foarte firesc că „libertatea de a ieşi din uniune“, cu care încercăm să ne justificăm, va deveni un simplu petic de hârtie, care nu va fi în stare să apere pe alogenii din Rusia de invazia acelui rus neaoş, a acelui velicorus şovinist, în fond nemernic şi opresor, care este birocratul tipic rus. Nu încape îndoială că infimul procent de muncitori sovietici şi sovietizaţi se va îneca în acest ocean de lepădături şoviniste velicoruse ca musca în lapte.</p>', '<p><a id="p6"></a>În sprijinul acestei măsuri se invocă argumentul că au fost create acolo comisariate ale poporului în domenii care privesc de-a dreptul psihologia naţională, învăţământul naţional. Dar aici se naşte întrebarea dacă aceste comisariate ale poporului pot fi complet separate, precum şi a doua întrebare, dacă noi am luat cu suficientă grijă măsuri pentru a apăra într-adevăr pe alogeni de satrapul neaoş rus. Cred că n-am luat asemenea măsuri, cu toate că am fi putut şi ar fi trebuit să le luăm.</p>', '<p><a id="p7"></a>Cred că aici au jucat un rol nefast pripeala lui Stalin şi înclinarea lui spre metode administrative, ca şi îndârjirea lui împotriva faimosului „social-naţionalism“. <a href="javascript:void(0);" id="n282">[282]</a> În general, iritarea are, de obicei, în politică un rol din cele mai funeste.</p>', '<p><a id="p8"></a>Mă tem, de asemenea, că tov. Dzerjinski, care s-a dus în Caucaz să întreprindă cercetări în chestiunea „crimelor“ comise de aceşti „social-naţionali“, s-a distins şi el, de data asta, numai prin atitudinea sa neaoş rusească (se ştie că alogenii rusificaţi sunt întotdeauna înclinaţi să exagereze în atitudinea lor neaoş rusească) şi că imparţialitatea întregii sale comisii este suficient caracterizată prin actele de violenţă la care a recurs Ordjonikidze. Cred că nici o provocare şi nici chiar o jignire nu poate să justifice asemenea acte de violenţă rusească şi că tov. Dzerjinski a comis o greşeală ireparabilă prin atitudinea sa uşuratică faţă de asemenea acte de violenţă.</p>', '<p><a id="p9"></a>Ordjonikidze reprezenta în faţa tuturor celorlalţi cetăţeni din Caucaz puterea de stat. Ordjonikidze n-avea dreptul să se lase cuprins de enervarea pe care o invocă el şi Dzerjinski. Dimpotrivă, era obligat să dea dovadă de acea stăpânire de sine la care nu este obligat nici un cetăţean de rând, şi cu atât mai puţin un cetăţean care e acuzat de crimă „politică“. Or, aceşti social-naţionali erau, în fond, nişte cetăţeni acuzaţi de crimă politică, şi toate împrejurările acestei acuzaţii nu puteau s-o califice decât în acest fel.</p>', '<p><a id="p10"></a>Dar aici se ridică şi o importantă problemă principială: cum trebuie înţeles internaţionalismul? <a href="javascript:void(0);" id="n283">[283]</a></p>', '<p class="right" style="text-align: right;"><a id="p11"></a><i>Lenin</i></p>', '<p class="noind"><a id="p12"></a>30.XII.1922<br/>Text consemnat de M. V.</p>', '<p>\xa0</p>', '<p class="noind"><a id="p13"></a>Continuarea însemnărilor.<br/>31 decembrie 1922</p>', '<p class="mid" style="text-align: center;"><a id="p14"></a>(Continuare)</p>', '<p><a id="p15"></a>În scrierile mele despre problema naţională am arătat deja că este cu totul neindicat procedeul de a pune în mod abstract problema naţionalismului în general. Trebuie să facem distincţie între naţionalismul unei naţiuni asupritoare şi acela al naţiunii asuprite, între naţionalismul unei naţiuni mari şi acela al unei naţiuni mici.</p>', '<p><a id="p16"></a>Cât priveşte cel de-al doilea fel de naţionalism, trebuie spus că în practica istorică, noi, cei ce aparţinem unei naţiuni mari, ne facem mai totdeauna vinovaţi de nenumărate violenţe, ba mai mult chiar, fără să ne dăm seama, ne facem vinovaţi de nenumărate violenţe şi jigniri, — e de ajuns să mă întorc cu gândul la vremea când mă aflam în regiunea Volgăi, şi să-mi amintesc cum acolo cei de alt neam sunt trataţi cu dispreţ, cum un polonez nu este numit altfel decât „leah“, cum unui tătar i se spune totdeauna în derâdere „cneaz“, iar unui ucrainean — „hohol“ şi cum gruzinii şi ceilalţi alogeni originari din Caucaz sunt porecliţi „capcazieni“.</p>', '<p><a id="p17"></a>De aceea internaţionalismul din partea naţiunii asupritoare, sau al aşa-zisei naţiuni „mari“ (mare numai prin violenţele ei, numai în felul cum este mare un satrap), trebuie să constea nu numai în respectarea unei egalităţi formale între naţiuni, dar şi în acceptarea unei anumite inegalităţi care să compenseze din partea naţiunii asupritoare, a naţiunii mari, inegalitatea ce se creează de fapt în viaţă. Cine n-a înţeles acest lucru dovedeşte că n-a înţeles ce înseamnă o atitudine cu adevărat proletară în problema naţională, că a rămas în fond la punctul de vedere mic-burghez şi de aceea nu poate să nu alunece în fiece clipă spre punctul de vedere burghez.</p>', '<p><a id="p18"></a>Ce este important pentru proletar? Pentru el este nu numai important, dar şi absolut necesar ca în lupta de clasă proletară să-şi asigure un maximum de încredere din partea celor de alt neam. Şi ce este necesar pentru asta? Este necesar să existe o egalitate nu numai formală. Este necesar ca proletarul să compenseze, într-un fel sau altul, prin atitudinea lui sau prin concesiile lui faţă de cei de alt neam, neîncrederea, suspiciunea, ofensele care în trecutul istoric le-au fost aduse de guvernul naţiunii „dominante“.</p>', '<p><a id="p19"></a>Cred că pentru bolşevici, pentru comunişti, nu este nevoie să mai explicăm încă o dată şi în mod amănunţit acest lucru. Şi cred că în cazul de faţă, în ceea ce priveşte naţiunea gruzină, avem un exemplu tipic în care o atitudine cu adevărat proletară cere din partea noastră o comportare extrem de precaută, prevenitoare şi conciliantă. Un gruzin care desconsideră această latură a problemei, care aruncă cu uşurinţă acuzaţia de „social-naţionalism“ (în timp ce el însuşi este nu numai un adevărat şi autentic „social-naţional“, dar şi un brutal satrap velicorus), un asemenea gruzin încalcă, în fond, interesele solidarităţii de clasă proletare, pentru că nimic nu frânează într-atât dezvoltarea şi consolidarea solidarităţii de clasă proletare ca nedreptatea naţională şi faţă de nimic nu sunt atât de sensibile minorităţile naţionale „jignite“ ca faţă de egalitate şi de încălcarea ei — chiar dacă această încălcare se datoreşte unei neglijenţe, chiar dacă se face în glumă —, ca faţă de încălcarea acestei egalităţi de către tovarăşii lor proletari. Iată de ce în cazul de faţă este mai bine ca atitudinea conciliantă şi îngăduitoare faţă de minorităţile naţionale să depăşească limitele necesare decât să nu le atingă. Iată de ce în cazul de faţă interesul fundamental al solidarităţii proletare şi, prin urmare, al luptei de clasă proletare cere ca în problema naţională să nu adoptăm niciodată o atitudine formală, ci să avem neapărat şi permanent în vedere deosebirea de atitudine a proletariatului unei naţiuni asuprite (sau mici) faţă de naţiunea asupritoare (sau mare).</p>', '<p class="right" style="text-align: right;"><a id="p20"></a><i>Lenin</i></p>', '<p class="noind"><a id="p21"></a>Text consemnat de M. V.<br/>31.XII.1922</p>', '<p>\xa0</p>', '<p class="noind"><a id="p22"></a>Continuarea însemnărilor.<br/>31 decembrie 1922</p>', '<p><a id="p23"></a>Dar ce măsuri practice trebuie să luăm în situaţia ce s-a creat?</p>', '<p><a id="p24"></a><i>În primul rând</i>, trebuie să menţinem şi să consolidăm uniunea republicilor socialiste; în privinţa acestei măsuri nu poate să existe nici o îndoială. Ea ne este necesară nouă, aşa cum este necesară şi proletariatului comunist din lumea întreagă pentru lupta împotriva burgheziei mondiale şi pentru apărarea împotriva intrigilor ei.</p>', '<p><a id="p25"></a><i>În al doilea rând</i>, trebuie să menţinem uniunea republicilor socialiste în ce priveşte aparatul diplomatic. În treacăt fie zis, acest aparat constituie o excepţie în cadrul aparatului nostru de stat. În aparatul diplomatic noi n-am admis nici un om cât de cât influent din vechiul aparat ţarist, în el toate cadrele cu funcţii mai importante sunt recrutate din rândul comuniştilor. De aceea aparatul acesta şi-a câştigat de pe acum (putem spune cu certitudine acest lucru) denumirea de aparat comunist verificat, care este curăţit într-o măsură incomparabil mai mare de vechile elemente ţariste, burgheze şi mic-burgheze, decât acela cu care suntem nevoiţi să lucrăm în celelalte comisariate ale poporului.</p>', '<p><a id="p26"></a><i>În al treilea rând</i>, trebuie sancţionat în mod exemplar tov. Ordjonikidze (spun asta cu regret, cu atât mai mult cu cât personal mă număr printre prietenii lui şi am lucrat cu dânsul în străinătate, în emigraţie) şi totodată verificate sau examinate din nou toate materialele comisiei Dzerjinski pentru a corija marele număr de erori şi de aprecieri părtinitoare pe care, fără îndoială, le conţin. Răspunzători, din punct de vedere politic, pentru această întreagă campanie cu adevărat naţionalistă velicorusă trebuie făcuţi, fireşte, Stalin şi Dzerjinski.</p>', '<p><a id="p27"></a><i>În al patrulea rând</i>, trebuie să introducem cele mai stricte reguli în ceea ce priveşte folosirea limbii naţionale în republicile neruse care fac parte din uniunea noastră şi să controlăm deosebit de minuţios aplicarea lor. Nu încape îndoială că la noi, în actuala situaţie a aparatului nostru, sub pretextul unităţii serviciilor feroviare, sub pretextul unităţii serviciilor fiscale etc., îşi vor face loc o mulţime de abuzuri de factură neaoş rusească. Pentru lupta împotriva acestor abuzuri e nevoie de o inventivitate deosebită, fără a mai vorbi de sinceritatea deosebită de care trebuie să dea dovadă cei ce se vor angaja într-o asemenea luptă. Aici e nevoie de un cod amănunţit, pe care-l pot întocmi, cu oarecare succes, numai naţionalii care locuiesc în republica respectivă. Totodată, nu trebuie în nici un caz să excludem dinainte posibilitatea ca după ce am desfăşurat toată această activitate, la următorul congres al Sovietelor să revenim la situaţia anterioară, adică să menţinem Uniunea Republicilor Sovietice Socialiste numai în domeniul militar şi diplomatic, iar în celelalte privinţe să restabilim independenţa completă a diferitelor comisariate ale poporului.</p>', '<p><a id="p28"></a>Trebuie să avem în vedere că fărâmiţarea comisariatelor poporului şi lipsa de coordonare între activitatea lor şi aceea a instituţiilor din Moscova şi din alte centre poate fi paralizată în suficientă măsură prin autoritatea partidului, dacă această autoritate va fi folosită cu o precauţie şi o imparţialitate cât de cât satisfăcătoare; neajunsul care poate să decurgă, pentru statul nostru, din lipsa de unificare a aparatelor naţionale cu aparatul rus este incomparabil mai mic, infinit mai mic decât acela care ar rezulta nu numai pentru noi, dar şi pentru întreaga Internaţională, pentru sutele de milioane de oameni aparţinând popoarelor din Asia, care în viitorul cel mai apropiat urmează să păşească după noi pe avanscena istoriei. Ar fi să dăm dovadă de un oportunism de neiertat dacă în ajunul acestei păşiri în scenă a Orientului, la începutul trezirii lui, ne-am submina prestigiul de care ne bucurăm în rândul popoarelor lui printr-o brutalitate şi o nedreptate oricât de mică faţă de propriii noştri alogeni. Una este necesitatea de a ne uni strâns rândurile împotriva imperialiştilor din Apus, care apără lumea capitalistă; aici nu poate să existe nici o îndoială, şi este de prisos să spun că aprob fără rezervă aceste măsuri. Alta este să adoptăm noi înşine — fie şi în chestiuni mărunte — o atitudine imperialistă faţă de populaţiile asuprite, şi în felul acesta să subminăm cu totul întreaga noastră sinceritate principială, întreaga noastră susţinere principială a luptei împotriva imperialismului. Or, ziua de mâine în istoria mondială va fi tocmai o zi în care popoarele asuprite de imperialism, care au şi început să se trezească, se vor trezi definitiv şi în care va începe o luptă îndelungată şi grea, o luptă decisivă, pentru eliberarea lor.</p>', '<p class="right" style="text-align: right;"><a id="p29"></a><i>Lenin</i></p>', '<p class="noind"><a id="p30"></a>31.XII.1922<br/>Text consemnat de M. V.\r\n</p>'],
'idChr': '7.04text',
'title': '',
'info': 'În legătură cu problema naţionalităţilor sau a „autonomizării“ (1922)',
},
{'year': '1923',
'image': 'lenin3',
'content': ['<p class="mid" style="text-align: center;"><a id="p0"></a>I</p>', '<p><a id="p1"></a>Aş recomanda în mod stăruitor ca la acest congres să se adopte o serie de schimbări în organizarea noastră politică.</p>', '<p><a id="p2"></a>Aş vrea să vă împărtăşesc unele considerente, pe care le socot ca fiind mai importante.</p>', '<p><a id="p3"></a>În primul rând, propun să mărim numărul membrilor Comitetului Central până la câteva zeci sau chiar până la o sută. Eu cred că dacă nu vom efectua o asemenea reformă, Comitetul nostru Central va fi ameninţat de mari primejdii în caz că desfăşurarea evenimentelor nu ne va fi pe deplin favorabilă (şi pe o asemenea desfăşurare favorabilă nu putem conta).</p>', '<p><a id="p4"></a>Apoi aş vrea să supun atenţiei congresului propunerea mea ca el să acorde, în anumite circumstanţe, putere de lege hotărârilor Comisiei de stat a planificării, acceptând în această privinţă, într-o anumită măsură şi în anumite condiţii, şi punctul de vedere al tov. Troţki.</p>', '<p><a id="p5"></a>În ceea ce priveşte primul punct, adică mărirea numărului de membri, cred că acest lucru este necesar pentru a întări autoritatea Comitetului Central, cât şi pentru a desfăşura o activitate serioasă în direcţia îmbunătăţirii aparatului nostru şi a preîntâmpina posibilitatea ca conflictele dintre unele mici părţi ale Comitetului Central să capete o însemnătate cu totul excesivă pentru destinele partidului.</p>', '<p><a id="p6"></a>Cred că partidul nostru este în drept să ceară clasei muncitoare 50—100 de membri pentru Comitetul Central şi că ea poate să i-i dea fără o prea mare încordare de forţe.</p>', '<p><a id="p7"></a>O asemenea reformă ar duce la o întărire considerabilă a partidului nostru şi ar uşura lupta pe care el trebuie s-o ducă în încercuirea unor state vrăjmaşe, şi care, după părerea mea, poate — şi trebuie — să se ascută simţitor în anii ce vin. Cred că stabilitatea partidului nostru ar avea enorm de câştigat de pe urma unei asemenea măsuri.</p>', '<p class="right" style="text-align: right;"><a id="p8"></a><i>Lenin</i></p>', '<p class="noind"><a id="p9"></a>23.XII.1922<br/>Text consemnat de M. V.</p>', '<p>\xa0</p>', '<p class="mid" style="text-align: center;"><a id="p10"></a>II</p>', '<p class="noind"><a id="p11"></a>Continuarea însemnărilor.<br/>24 decembrie 1922</p>', '<p><a id="p12"></a>Prin stabilitatea Comitetului Central, despre care am vorbit mai sus, eu înţeleg măsuri împotriva unei sciziuni, în măsura în care, în general, asemenea măsuri pot fi luate. Fiindcă albgardistul de la „Russkaia Mîsl“ (S.S. Oldenburg, mi se pare) a avut, fără îndoială, dreptate atunci când, în primul rând, în jocul lor împotriva Rusiei sovietice, a mizat pe o sciziune în partidul nostru şi când, în al doilea rând, în vederea acestei sciziuni a mizat pe divergenţele foarte serioase din rândurile lui.</p>', '<p><a id="p13"></a>Partidul nostru se sprijină pe două clase, şi de aceea e posibilă instabilitatea lui şi devine inevitabilă căderea lui dacă între aceste două clase nu poate să existe o înţelegere. A lua pentru o asemenea eventualitate unele măsuri sau altele şi a discuta, în genere, despre stabilitatea Comitetului nostru Central este inutil. Nici un fel de măsuri nu vor putea, în acest caz, să prevină o sciziune. Dar eu sper că toate astea se referă la un viitor prea îndepărtat şi constituie un eveniment prea neverosimil ca să vorbim despre el.</p>', '<p><a id="p14"></a>Am în vedere stabilitatea ca garanţie împotriva unei sciziuni în viitorul apropiat şi vreau să expun aici o serie de considerente cu caracter pur personal.</p>', '<p><a id="p15"></a>Cred că, din acest punct de vedere, <a id="cit76"></a>esenţialul în problema stabilităţii îl constituie relaţiile dintre asemenea membri ai Comitetului Central ca Stalin şi Troţki. Raporturile dintre ei constituie, cred eu, cel puţin jumătate din pericolul sciziunii, care ar putea fi evitată şi a cărei evitare, după părerea mea, ar putea fi înlesnită, între altele, prin mărirea numărului membrilor Comitetului Central până la 50 sau la 100.</p>', '<p><a id="p16"></a><a id="cit77"></a>Tov. Stalin, devenind secretar general, a concentrat în mâinile sale o putere nemărginită, şi nu sunt convins că el va şti întotdeauna să folosească cu destulă prudenţă această putere. Pe de altă parte, tov. Troţki, aşa cum s-a văzut încă din lupta dusă de el împotriva Comitetului Central în problema Comisariatului poporului pentru căile de comunicaţie, se distinge nu numai prin aptitudini remarcabile. El este, poate, omul cel mai capabil din actualul Comitet Central, dar este peste măsură de încrezut şi manifestă o preferinţă excesivă pentru latura pur administrativă a muncii.</p>', '<p><a id="p17"></a>Aceste două însuşiri ale unor conducători dintre cei mai remarcabili ai actualului Comitet Central sunt de natură să ducă, chiar şi în mod nepremeditat, la o sciziune, şi dacă partidul nostru nu va lua măsurile necesare, sciziunea poate să se producă pe neaşteptate.</p>', '<p><a id="p18"></a>N-am să-i mai caracterizez şi pe ceilalţi membri ai Comitetului Central sub raportul calităţilor lor personale. Vreau doar să amintesc că episodul din octombrie cu Zinoviev şi Kamenev <a href="javascript:void(0);" id="n284">[284]</a> n-a fost în nici un caz ceva întâmplător, dar acest episod li se poate imputa tot atât de puţin lor personal pe cât i se poate imputa lui Troţki nebolşevismul său.</p>', '<p><a id="p19"></a>În ce priveşte membrii tineri ai Comitetului Central, aş vrea să spun câteva cuvinte despre Buharin şi Peatakov. Aceştia sunt, după mine, elementele cele mai remarcabile (dintre elementele cele mai tinere), şi în privinţa lor ar trebui să se aibă în vedere următoarele: Buharin nu este numai un teoretician extrem de valoros şi de capabil al partidului, el mai este considerat — şi pe bună dreptate — ca un răsfăţat al întregului partid; dar vederile lui teoretice numai cu mari rezerve pot fi socotite ca fiind pe deplin marxiste, căci el are ceva scolastic (nu a studiat niciodată şi cred că n-a înţeles niciodată pe deplin dialectica).</p>', '<p><a id="p20"></a>25.XII. Cât despre Peatakov, el este, fără îndoială, un om cu o deosebită putere de voinţă şi cu aptitudini remarcabile, dar are prea multă înclinaţie spre metode administrative şi se lasă prea mult antrenat de latura administrativă a muncii, pentru ca să te poţi bizui pe el într-o problemă politică serioasă.</p>', '<p><a id="p21"></a>Fireşte, atât prima cât şi cea de-a doua observaţie au în vedere numai momentul de faţă şi ele rămân valabile în ipoteza că aceşti doi remarcabili şi devotaţi activişti nu vor găsi prilejul să-şi completeze cunoştinţele şi să-şi lichideze unilateralitatea lor.</p>', '<p class="right" style="text-align: right;"><a id="p22"></a><i>Lenin</i></p>', '<p class="noind"><a id="p23"></a>25.XII.1922<br/>Text consemnat de M. V.</p>', '<p>\xa0</p>', '<p class="mid" style="text-align: center;"><a id="p24"></a>Completare la scrisoarea din 24 decembrie 1922</p>', '<p><a id="p25"></a><a id="cit78"></a>Stalin este prea brutal, şi acest defect, cu totul suportabil în mediul nostru şi în relaţiile dintre noi, comuniştii, devine intolerabil când cineva exercită funcţia de secretar general. De aceea propun tovarăşilor să se gândească la modalitatea de a-l elibera pe Stalin din această funcţie şi de a numi în locul lui pe altcineva, care în orice privinţă să se deosebească de dânsul numai printr-o singură calitate, şi anume să fie mai îngăduitor, mai loial, mai politicos şi mai atent faţă de tovarăşi, mai puţin capricios etc. Această împrejurare ar putea să pară un amănunt cu totul neînsemnat. Dar eu cred că, din punctul de vedere al preîntâmpinării unei sciziuni şi al celor spuse de mine mai sus despre relaţiile dintre Stalin şi Troţki, acesta nu este un amănunt, sau este un amănunt care poate să capete o importanţă decisivă.</p>', '<p class="right" style="text-align: right;"><a id="p26"></a><i>Lenin</i></p>', '<p class="noind"><a id="p27"></a>Text consemnat de L. F.<br/>4 ianuarie 1923</p>', '<p>\xa0</p>', '<p class="mid" style="text-align: center;"><a id="p28"></a>III</p>', '<p class="noind"><a id="p29"></a>Continuarea însemnărilor.<br/>26 decembrie 1922</p>', '<p><a id="p30"></a>Mărirea numărului membrilor Comitetului Central la 50 sau chiar la 100 este menită, după părerea mea, să servească unui dublu sau chiar triplu scop: cu cât vor fi mai mulţi membri în Comitetul Central, cu atât mai mare va fi numărul tovarăşilor care se vor iniţia în activitatea acestuia şi cu atât mai mic va fi pericolul de a se ajunge la o sciziune ca urmare a unei imprudenţe. Atragerea unui număr mare de muncitori în Comitetul Central le va permite să îmbunătăţească aparatul nostru, care funcţionează cât se poate de defectuos. Acest aparat este, în fond, cel moştenit de la vechiul regim, fiindcă într-un răstimp atât de scurt ne-a fost cu totul imposibil să-l transformăm, mai cu seamă în condiţiile create de război, de foamete etc. De aceea, „criticilor“ care, cu zâmbete ironice sau pline de răutate, ne arată defectele aparatului nostru le putem răspunde liniştit că ei nu înţeleg câtuşi de puţin condiţiile actualei revoluţii. Într-un răstimp de cinci ani este, în general, imposibil să transformi în măsură suficientă aparatul, mai ales în condiţiile în care a avut loc la noi revoluţia. Este de ajuns că în aceşti cinci ani noi am creat un stat de tip nou, în care muncitorii, în fruntea ţăranilor, merg înainte împotriva burgheziei; şi aceasta, într-o situaţie internaţională ostilă, înseamnă o operă gigantică. Dar conştiinţa acestui fapt nu trebuie în nici un caz să ne împiedice să vedem că, în fond, am preluat vechiul aparat, rămas de la ţar şi de la burghezie, şi că acum, o dată cu venirea păcii şi cu asigurarea nevoilor minime ale populaţiei, care suferea de foame, întreaga activitate trebuie îndreptată spre îmbunătăţirea aparatului.</p>', '<p><a id="p31"></a>După cum văd eu lucrurile, câteva zeci de muncitori, devenind membri ai Comitetului Central, pot mai bine ca oricine să se ocupe de verificarea, îmbunătăţirea şi reorganizarea aparatului nostru. Inspecţia muncitorească-ţărănească, care avea la început această funcţie, s-a dovedit a nu fi în stare să facă faţă cerinţelor şi ea poate fi folosită numai ca o „anexă“ sau, în anumite condiţii, ca un ajutor pe lângă aceşti membri ai Comitetului Central. Muncitorii care urmează să fie incluşi în Comitetul Central trebuie, după părerea mea, să fie aleşi, de preferinţă, nu dintre aceia care au activat vreme îndelungată în organele de stat (în această parte a scrisorii mele, ori de câte ori vorbesc de muncitori am în vedere şi pe ţărani), pentru că la aceşti muncitori s-au format deja anumite tradiţii şi anumite idei preconcepute, împotriva cărora tocmai ar fi de dorit să luptăm.</p>', '<p><a id="p32"></a>Muncitorii care urmează să fie aleşi ca membri ai Comitetului Central trebuie recrutaţi de preferinţă dintre aceia care se află mai jos de pătura ce s-a ridicat la noi, în ultimii cinci ani, în rândul funcţionarilor de stat şi care fac parte mai mult din muncitorii şi ţăranii de rând, însă care nu intră în categoria exploatatorilor direcţi sau indirecţi. Cred că asemenea muncitori, participând la toate şedinţele Comitetului Central, la toate şedinţele Biroului Politic şi citind toate documentele Comitetului Central, pot forma cadre de partizani devotaţi ai orânduirii sovietice, care vor fi în stare, în primul rând, să imprime stabilitate Comitetului Central însuşi şi, în al doilea rând, să se ocupe în mod efectiv de înnoirea şi îmbunătăţirea aparatului.</p>', '<p class="right" style="text-align: right;"><a id="p33"></a><i>Lenin</i></p>', '<p class="noind"><a id="p34"></a>Text consemnat de L. F.<br/>26.XII.1922\r\n</p>'],
'idChr': '7.05text',
'title': '',
'info': 'Scrisoare către congres (1923)',
},
{'year': '1923',
'image': 'lenin3',
'content': ['<p><a id="p0"></a>Este neîndoielnic că Rabkrinul (Inspecţia muncitorească-ţărănească) prezintă pentru noi o mare dificultate şi că această dificultate n-a fost învinsă nici până astăzi. Eu cred că tovarăşii care încearcă să învingă această dificultate tăgăduind utilitatea sau necesitatea Inspecţiei muncitoreşti-ţărăneşti n-au dreptate. Dar, în acelaşi timp, nu contest că aparatul nostru de stat şi îmbunătăţirea lui constituie o problemă foarte grea, care este departe de a fi rezolvată şi care în acelaşi timp este extrem de arzătoare.</p>', '<p><a id="p1"></a>Aparatul nostru de stat, cu excepţia Comisariatului poporului pentru afacerile externe, reprezintă în cel mai înalt grad o rămăşiţă a trecutului, care a suferit doar în mică măsură schimbări cât de cât serioase. El a suferit doar uşoare modificări de suprafaţă; încolo el reprezintă tot ce poate fi mai tipic vechi din vechiul nostru aparat de stat. Şi dacă vrem să găsim mijlocul de a-l reînnoi cu adevărat, trebuie să apelăm, cred, la experienţa războiului nostru civil.</p>', '<p><a id="p2"></a>Cum procedam noi în momentele mai periculoase ale războiului civil?</p>', '<p><a id="p3"></a>Concentram în Armata Roşie cele mai bune forţe ale partidului nostru; recurgeam la mobilizarea celor mai buni dintre muncitorii noştri; mergeam să căutăm forţe noi acolo unde dictatura noastră are rădăcinile cele mai adânci.</p>', '<p><a id="p4"></a>În aceeaşi direcţie ar trebui — după convingerea mea — să căutăm izvorul reorganizării Rabkrinului. Propun celui de-al XII-lea Congres al partidului nostru să aprobe următorul plan pentru o asemenea reorganizare, care se bazează pe lărgirea într-un fel aparte a Comisiei Centrale de Control.</p>', '<p><a id="p5"></a>Plenara Comitetului Central al partidului nostru a manifestat de pe acum tendinţa de a se transforma într-un fel de conferinţă superioară de partid. Ea se întruneşte, în medie, nu mai des decât o dată la două luni, iar munca curentă, după cum se ştie, e îndeplinită, în numele Comitetului Central, de Biroul Politic, de Biroul Organizatoric, de Secretariat etc. Cred că trebuie să mergem până la capăt pe drumul pe care am păşit în felul acesta şi să transformăm definitiv plenarele Comitetului Central în conferinţe superioare de partid, care să se întrunească o dată la două luni şi la care să participe şi Comisia Centrală de Control. Iar Comisia Centrală de Control să fie unită, în condiţiile ce vor fi arătate mai jos, cu efectivul de bază al Rabkrinului reorganizat.</p>', '<p><a id="p6"></a>Propun Congresului să aleagă în Comisia Centrală de Control 75—100 de noi membri (toate aceste cifre sunt, desigur, aproximative) din rândurile muncitorilor şi ţăranilor. Cei ce urmează să fie aleşi trebuie supuşi aceleiaşi verificări, pe linie de partid, ca şi membrii obişnuiţi ai Comitetului Central, întrucât ei se vor bucura de toate drepturile membrilor Comitetului Central.</p>', '<p><a id="p7"></a>Pe de altă parte, personalul Inspecţiei muncitoreşti-ţărăneşti trebuie redus la 300—400 de funcţionari, care să fie verificaţi în mod deosebit sub raportul conştiinciozităţii lor şi al cunoaşterii aparatului nostru de stat şi să fie supuşi la un examen special pentru a se vedea în ce măsură cunosc principiile de organizare ştiinţifică a muncii, în general, şi a muncii administrative, de birou etc., în special.</p>', '<p><a id="p8"></a>După părerea mea, o asemenea unire a Rabkrinului cu Comisia Centrală de Control va fi spre folosul ambelor instituţii. Pe de o parte, Rabkrinul va căpăta în acest fel o autoritate atât de mare, încât, în orice caz, nu va fi mai prejos de Comisariatul poporului pentru afacerile externe. Pe de altă parte, Comitetul nostru Central, împreună cu Comisia Centrală de Control, va păşi definitiv pe calea transformării într-o conferinţă superioară de partid; el a şi pornit, în fond, pe această cale şi va trebui s-o urmeze până la capăt dacă vrea să-şi îndeplinească în mod just, sub dublu aspect, sarcinile sale: atât în ce priveşte caracterul metodic, raţional şi sistematic al organizării şi activităţii <i>sale</i>, cât şi în ce priveşte legăturile sale cu masele într-adevăr largi prin intermediul celor mai buni dintre muncitorii şi ţăranii noştri.</p>', '<p><a id="p9"></a>Prevăd că se va ridica aici o obiecţie, venită, direct sau indirect, din acele cercuri care fac ca aparatul nostru să fie învechit, adică de la adepţii menţinerii aparatului nostru în aceeaşi formă inadmisibil, scandalos de prerevoluţionară în care se află şi astăzi (în treacăt fie zis, noi avem acum posibilitatea, destul de rară în istorie, de a stabili termenele necesare pentru înfăptuirea unor schimbări sociale radicale şi acum vedem limpede <i>ce</i> anume se poate face în cinci ani şi pentru ce anume este nevoie de termene mult mai lungi).</p>', '<p><a id="p10"></a>Această obiecţie constă în afirmaţia că transformarea propusă de mine va aduce doar haos. Membrii Comisiei Centrale de Control, ni se spune, vor umbla încoace şi încolo, prin toate instituţiile, fără să ştie unde, pentru ce şi cui să se adreseze şi vor provoca pretutindeni dezorganizare, vor sustrage pe funcţionari de la treburile lor curente etc. etc.</p>', '<p><a id="p11"></a>Cred că această obiecţie porneşte dintr-o rea-credinţă atât de evidentă, încât nici nu mai e nevoie de răspuns. Se înţelege de la sine că prezidiul Comisiei Centrale de Control şi comisarul poporului pentru Inspecţia muncitorească-ţărănească şi colegiul său (precum şi, în cazurile respective, Secretariatul Comitetului nostru Central) vor avea nevoie de cel puţin un an de muncă perseverentă pentru a organiza în modul cuvenit acest comisariat al poporului şi activitatea pe care urmează s-o desfăşoare împreună cu Comisia Centrală de Control. După părerea mea, comisarul poporului pentru Inspecţia muncitorească-ţărănească poate (şi trebuie) să rămână comisar al poporului, menţinându-se şi întregul colegiu, şi să păstreze conducerea activităţii întregii Inspecţii muncitoreşti-ţărăneşti şi, inclusiv, a tuturor membrilor Comisiei Centrale de Control, care vor fi consideraţi ca „detaşaţi“, puşi la dispoziţia lui. Cei 300—400 de funcţionari ai Inspecţiei muncitoreşti-ţărăneşti care mai rămân potrivit planului meu, vor face exclusiv lucrări de secretariat pe lângă ceilalţi membri ai Inspecţiei muncitoreşti-ţărăneşti şi pe lângă membrii suplimentari ai Comisiei Centrale de Control, dar vor trebui să aibă o înaltă calificare, să fie verificaţi în mod deosebit, să inspire toată încrederea şi să primească salarii mari, care să-i scoată complet din actuala situaţie, cu adevărat nenorocită (ca să nu spun mai mult), a funcţionarilor Inspecţiei muncitoreşti-ţărăneşti.</p>', '<p><a id="p12"></a>Sunt convins că prin reducerea numărului de funcţionari până la cifra indicată de mine se va obţine o îmbunătăţire considerabilă a calităţii cadrelor Inspecţiei muncitoreşti-ţărăneşti, cât şi a calităţii întregii munci, şi totodată se va crea posibilitatea pentru comisarul poporului şi pentru membrii colegiului să-şi concentreze întreaga atenţie asupra organizării muncii şi asupra îmbunătăţirii sistematice, necontenite a calităţii ei, ceea ce pentru puterea muncitorească-ţărănească şi pentru orânduirea noastră sovietică constituie o necesitate absolută.</p>', '<p><a id="p13"></a>Pe de altă parte, cred că este totodată necesar ca pe viitor comisarul poporului pentru Inspecţia muncitorească-ţărănească să facă în aşa fel ca institutele superioare pentru organizarea muncii (Institutul central al muncii, Institutul pentru organizarea ştiinţifică a muncii etc.), care sunt azi, în republica noastră, în număr de nu mai puţin de 12, să fie în parte contopite, iar în parte coordonate. O uniformitate excesivă şi tendinţa spre contopire care ar decurge din ea ar fi dăunătoare. Aici, dimpotrivă, trebuie găsită o cale de mijloc, raţională şi potrivită, între contopirea tuturor acestor instituţii într-un singur tot şi justa lor delimitare, lăsându-se fiecăreia dintre ele o anumită autonomie.</p>', '<p><a id="p14"></a>Nu încape îndoială că de pe urma unei asemenea reforme va avea de câştigat, nu mai puţin decât Inspecţia muncitorească-ţărănească, şi propriul nostru Comitet Central; şi va avea de câştigat atât în ceea ce priveşte legătura cu masele, cât şi în ceea ce priveşte regularitatea şi seriozitatea muncii sale. Atunci se va putea introduce (şi va trebui să se introducă) un sistem mai riguros şi mai temeinic de pregătire a şedinţelor Biroului Politic, la care vor trebui să asiste un anumit număr de membri ai Comisiei Centrale de Control, care va fi stabilit pentru o anumită perioadă de timp sau printr-un anumit plan de organizare.</p>', '<p><a id="p15"></a>Comisarul poporului pentru Inspecţia muncitorească-ţărănească, împreună cu prezidiul Comisiei Centrale de Control, va stabili cum trebuie repartizată munca între membrii acesteia din punct de vedere al obligaţiei lor de a asista la şedinţele Biroului Politic şi de a verifica toate documentele care, într-un fel sau altul, îi sunt prezentate spre examinare, ori din punct de vedere al obligaţiei lor de a-şi consacra o parte din timpul de muncă pregătirii teoretice, studierii organizării ştiinţifice a muncii, ori din punct de vedere al obligaţiei lor de a participa în mod practic la controlul şi îmbunătăţirea aparatului nostru de stat, începând cu instituţiile superioare de stat şi terminând cu cele inferioare, locale etc.</p>', '<p><a id="p16"></a>Cred, de asemenea, că pe lângă avantajul politic că, în urma unei asemenea reforme, membrii Comitetului Central şi ai Comisiei Centrale de Control vor fi mult mai bine informaţi şi mai bine pregătiţi pentru şedinţele Biroului Politic (toate documentele destinate acestor şedinţe urmează a fi remise tuturor membrilor Comitetului Central şi ai Comisiei Centrale de Control cu cel puţin 24 de ore înainte de şedinţa Biroului Politic, cu excepţia cazurilor care nu suferă absolut nici o amânare şi care implică o procedură specială pentru informarea membrilor Comitetului Central şi ai Comisiei Centrale de Control şi o procedură pentru rezolvarea lor), va trebui să fie considerat ca un avantaj şi faptul că în Comitetul nostru Central va scădea influenţa factorilor pur personali şi întâmplători şi în felul acesta se va micşora pericolul unei sciziuni.</p>', '<p><a id="p17"></a>Comitetul nostru Central a devenit un grup strict centralizat, care se bucură de o mare autoritate, dar pentru activitatea acestui grup n-au fost create condiţii care să corespundă autorităţii lui. Reforma propusă de mine e menită să remedieze această situaţie, şi membrii Comisiei Centrale de Control, care sunt obligaţi să asiste într-un anumit număr la fiecare şedinţă a Biroului Politic, trebuie să formeze un grup bine închegat, care, „fără a ţine seama de persoane“, să vegheze ca autoritatea nimănui, nici a secretarului general şi nici a vreunuia dintre ceilalţi membri ai C.C., să nu-l împiedice să ceară lămuriri, să verifice documentele şi, în general, să obţină informaţii complete şi să urmărească cu toată stricteţea o justă rezolvare a tuturor chestiunilor.</p>', '<p><a id="p18"></a>Fireşte, în Republica noastră sovietică orânduirea socială se bazează pe colaborarea între două clase, muncitorii şi ţăranii, la care sunt admişi acum, în anumite condiţii, şi „nepmanii“, <a href="javascript:void(0);" id="n285">[285]</a> adică burghezia. Dacă între aceste clase se vor ivi serioase divergenţe de clasă, atunci sciziunea va deveni inevitabilă, dar orânduirea noastră socială nu prezintă în mod necesar o bază pentru ca o asemenea sciziune să devină inevitabilă, şi sarcina principală a Comitetului nostru Central şi a Comisiei Centrale de Control, ca şi a partidului nostru în ansamblul său este să urmărească cu atenţie împrejurările din care ar putea să rezulte o sciziune şi să le prevină, fiindcă, în ultimă instanţă, soarta republicii noastre va depinde de faptul dacă masa ţărănească va merge împreună cu clasa muncitoare, rămânând credincioasă alianţei încheiate cu ea, sau va lăsa ca „nepmanii“, adică noua burghezie, s-o despartă de muncitori, să provoace o sciziune între ea şi muncitori. Cu cât vom vedea mai limpede în faţa noastră această alternativă, cu cât ea va fi mai limpede înţeleasă de toţi muncitorii şi ţăranii noştri, cu atât mai mari vor fi şansele de a evita o sciziune, care ar fi funestă pentru Republica sovietică.</p>', '<p class="noind"><a id="p19"></a>23 ianuarie 1923\r\n</p>'],
'idChr': '7.06text',
'title': '',
'info': 'Cum să reorganizăm Rabkrinul (1923)',
},
{'year': '1923',
'image': 'lenin3',
'content': ['<p><a id="p0"></a>În chestiunea îmbunătăţirii aparatului nostru de stat, trebuie, după părerea mea, ca Inspecţia muncitorească-ţărănească (Rabkrin) să nu alerge după cantitate şi să nu se pripească. Atât de puţin timp am avut noi până acum să ne gândim la calitatea aparatului nostru de stat şi să ne ocupăm de ea, încât este perfect justificată grija de a-i asigura o pregătire deosebit de serioasă, de a concentra în Inspecţia muncitorească-ţărănească un material uman de o calitate cu adevărat corespunzătoare vremurilor de azi, adică nu mai prejos de cele mai bune modele pe care le oferă Europa occidentală. Fireşte, pentru o republică socialistă aceasta este o condiţie prea modestă. Totuşi, această primă perioadă de cinci ani ne-a inoculat o bună doză de neîncredere şi scepticism. Fără să vrem, înclinăm să adoptăm această atitudine faţă de cei ce se lansează prea des şi cu prea multă uşurinţă în peroraţii, bunăoară, despre cultura „proletară“: pentru început ne-ar ajunge şi o adevărată cultură burgheză; pentru început am fi mulţumiţi să ne putem lipsi de tipurile deosebit de pronunţate de cultură preburgheză, adică de cultură birocratică sau feudală etc. În problemele de cultură nu există nimic mai dăunător decât pripeala şi lipsa de chibzuinţă. Acest adevăr ar trebui să şi-l vâre bine în cap mulţi dintre tinerii noştri publicişti şi comunişti.</p>', '<p><a id="p1"></a>Aşadar, din experienţa de până acum, în privinţa aparatului de stat trebuie să tragem astăzi concluzia că ar fi mai bine să mergem ceva mai încet.</p>', '<p><a id="p2"></a>În ceea ce priveşte aparatul de stat, situaţia este la noi atât de jalnică, ca să nu spun detestabilă, încât trebuie mai întâi să ne gândim în mod serios cum să combatem lipsurile lui, fără a scăpa din vedere că ele îşi au rădăcinile într-un trecut care, deşi răsturnat, n-a fost încă complet lichidat, n-a ajuns încă în stadiul unei culturi de mult dispărute. Pun aici tocmai problema culturii, pentru că într-un asemenea domeniu trebuie socotit ca realizat numai ceea ce a intrat în cultură, în viaţa de toate zilele, ceea ce a devenit deprindere. La noi însă se poate spune că ceea ce este bun în orânduirea socială este prea puţin aprofundat, înţeles şi simţit, este sesizat la repezeală, fără să fie verificat, încercat, confirmat de experienţă, consolidat etc. Şi, se înţelege, nici nu putea să fie altfel într-o epocă revoluţionară şi în condiţiile unui ritm de dezvoltare atât de vertiginos, care ne-a dus în cinci ani de la ţarism la orânduirea sovietică.</p>', '<p><a id="p3"></a>E timpul să ne băgăm minţile în cap. Trebuie să ne pătrundem de o neîncredere salvatoare în mersul prea grăbit înainte, în orice fanfaronadă etc., trebuie să ne gândim la o verificare a paşilor înainte pe care îi anunţăm în fiecare oră, pe care îi facem în fiecare minut şi care apoi în fiecare secundă se dovedesc a fi lipsiţi de trăinicie şi seriozitate şi al căror sens nu poate fi înţeles. Mai dăunător ca orice în acest domeniu ar fi să ne pripim. Mai dăunător ca orice ar fi să ne bazăm pe considerentul că, oricum, tot ştim noi câte ceva sau că dispunem de un număr destul de însemnat de elemente pentru alcătuirea unui aparat cu adevărat nou, care să merite într-adevăr denumirea de aparat socialist, sovietic etc.</p>', '<p><a id="p4"></a>Nu, un astfel de aparat, şi chiar elemente ale unui astfel de aparat, avem într-o măsură ridicol de mică şi trebuie să ţinem minte că pentru făurirea lui nu trebuie să precupeţim timpul şi că pentru treaba asta este nevoie de ani şi ani de zile.</p>', '<p><a id="p5"></a>Ce elemente există la noi pentru crearea acestui aparat? Numai două. În primul rând, muncitorii, care luptă cu însufleţire pentru socialism. Aceste elemente nu sunt îndeajuns de instruite. Ele ar vrea să ne dea un aparat cât mai bun. Dar nu ştiu, nu sunt în stare să facă acest lucru. Ele n-au ajuns până în prezent la acel grad de dezvoltare şi de cultură care e necesar în acest scop. Or, pentru asta se cere tocmai cultură. Aici nu se poate face nimic printr-o lovitură îndrăzneaţă sau printr-un asalt, prin agerime, prin energie sau, în general, prin orice altă însuşire omenească, fie ea oricât de bună. În al doilea rând, elementele de cunoştinţe, de instrucţiune, de pregătire, de care dispunem într-o măsură ridicol de mică în comparaţie cu toate celelalte state.</p>', '<p><a id="p6"></a>Şi aici nu trebuie să uităm că suntem încă prea înclinaţi să înlocuim aceste cunoştinţe (sau să ne închipuim că le putem înlocui) prin râvnă, pripeală etc.</p>', '<p><a id="p7"></a>Pentru reînnoirea aparatului nostru de stat trebuie, cu orice preţ, să ne punem drept sarcină: în primul rând — să învăţăm, în al doilea rând — să învăţăm, şi în al treilea rând — să învăţăm, iar după aceea să urmărim ca ştiinţa să nu rămână, la noi, literă moartă sau o frază la modă (ceea ce — de ce să ne ascundem? — se întâmplă la noi foarte des), ca ştiinţa să ne intre cu adevărat în sânge, să devină într-adevăr şi pe de-a-ntregul un element component al vieţii de toate zilele. Într-un cuvânt, trebuie să formulăm nu acele cerinţe pe care le formulează burghezia din Europa occidentală, ci acelea pe care este bine şi se cuvine să le formuleze o ţară care îşi pune drept sarcină să devină socialistă.</p>', '<p><a id="p8"></a>Din cele spuse se desprinde concluzia: trebuie să facem din Inspecţia muncitorească-ţărănească, acest instrument de îmbunătăţire a aparatului nostru, o instituţie cu adevărat exemplară.</p>', '<p><a id="p9"></a>Pentru ca ea să poată fi la înălţimea cuvenită, trebuie să respectăm regula: măsoară de două ori şi taie o dată.</p>', '<p><a id="p10"></a>Pentru aceasta este necesar ca tot ce avem într-adevăr mai bun în orânduirea noastră socială să fie folosit cu maximum de prudenţă, chibzuinţă şi competenţă la crearea noului comisariat al poporului.</p>', '<p><a id="p11"></a>Pentru aceasta este necesar ca cele mai bune elemente care există în orânduirea noastră socială — şi anume, în primul rând, muncitorii înaintaţi, iar în al doilea rând elementele într-adevăr instruite, pentru care se poate garanta că nu vor crede nimic pe cuvânt, că nu vor rosti nici un cuvânt împotriva conştiinţei lor — să nu ezite să recunoască greutăţile, oricare ar fi ele, şi să nu se teamă de nici o luptă atunci când e vorba de atingerea unui scop pe care şi l-au propus cu toată seriozitatea.</p>', '<p><a id="p12"></a>De cinci ani de zile tot vorbim despre îmbunătăţirea aparatului nostru de stat, dar aceasta nu este altceva decât o simplă agitaţie, care în aceşti cinci ani şi-a dovedit doar ineficacitatea, ba chiar inutilitatea sau caracterul ei dăunător. Ca simplă agitaţie, ea a creat la noi o aparenţă de activitate, dar în realitate n-a făcut decât să ne îmbâcsească instituţiile şi minţile.</p>', '<p><a id="p13"></a>Trebuie, în fine, ca această stare de lucruri să se schimbe.</p>', '<p><a id="p14"></a><a id="cit81"></a>Trebuie să ne fixăm drept regulă: mai bine cantitativ mai puţin, dar calitativ mai bine. Trebuie să ne călăuzim după regula: mai bine să obţinem ceva peste doi sau chiar trei ani, decât să facem treaba în pripă, fără nici o speranţă de a obţine un material uman de nădejde.</p>', '<p><a id="p15"></a>Ştiu că va fi greu să respectăm această regulă şi s-o aplicăm la realităţile de la noi. Ştiu că regula contrară va căuta să-şi croiască drum, la noi, prin mii şi mii de portiţe. Ştiu că va trebui să opunem o rezistenţă uriaşă, să dăm dovadă de o perseverenţă diabolică; ştiu că, cel puţin în primii ani, munca în acest domeniu va fi afurisit de ingrată; şi, cu toate acestea, sunt convins că numai printr-o asemenea muncă ne vom putea atinge scopul şi că numai după ce ne vom fi atins acest scop vom făuri o republică într-adevăr demnă să se numească sovietică, socialistă etc. etc. etc.</p>', '<p><a id="p16"></a>Mulţi cititori vor fi găsit, probabil, că cifrele prezentate de mine, cu titlu de exemplu, în primul meu articol <a href="javascript:void(0);" id="n286">[286]</a> sunt prea neînsemnate. Sunt convins că se pot face multe calcule pentru a dovedi insuficienţa acestor cifre. Dar eu cred că mai presus de toate aceste calcule şi de oricare altele de acest fel trebuie să punem un singur lucru: interesul pentru o calitate cu adevărat exemplară.</p>', '<p><a id="p17"></a>Consider că pentru aparatul nostru de stat tocmai acum a sosit, în sfârşit, momentul când trebuie să ne ocupăm de el aşa cum se cuvine, cu toată seriozitatea, şi când poate cea mai dăunătoare trăsătură a acestei munci ar fi pripeala. De aceea aş vrea să atrag foarte stăruitor atenţia asupra neajunsului unei majorări a acestor cifre. Dimpotrivă, aici, după părerea mea, trebuie să fim deosebit de zgârciţi cu cifrele. Să vorbim deschis. Comisariatul poporului pentru Inspecţia muncitorească-ţărănească nu se bucură în prezent de nici un pic de autoritate. Toată lumea ştie că nu există instituţii mai prost organizate decât Inspecţia muncitorească-ţărănească şi că în condiţiile actuale acestui comisariat al poporului nu-i putem cere nimic. Acest lucru trebuie să-l ţinem bine minte dacă într-adevăr vrem să ne fixăm drept scop ca în câţiva ani să făurim o instituţie care, în primul rând, să fie exemplară, în al doilea rând, să inspire tuturor o încredere absolută, iar în al treilea rând să dovedească oricui, fără excepţie, că am justificat într-adevăr utilitatea activităţii unei instituţii atât de înalte cum este Comisia Centrală de Control. După părerea mea, este necesar ca orice norme generale cu privire la numărul funcţionarilor să fie imediat şi irevocabil înlăturate. Funcţionarii Inspecţiei muncitoreşti-ţărăneşti trebuie selecţionaţi în mod cu totul deosebit şi numai pe baza unui examen foarte riguros, într-adevăr, ce rost ar avea să organizăm un comisariat al poporului în care să se facă treabă de mântuială, care, iarăşi, să nu inspire nici un pic de încredere şi al cărui cuvânt să nu se bucure decât de o autoritate cu totul infimă? Cred că evitarea unui asemenea neajuns constituie principala sarcină ce ne revine cu prilejul unei reorganizări ca aceea pe care o avem acum în vedere.</p>', '<p><a id="p18"></a>Muncitorii pe care îi atragem în calitate de membri ai Comisiei Centrale de Control trebuie să fie comunişti ireproşabili, şi cred că e necesar să ne ocupăm de ei încă multă vreme pentru a-i familiariza cu metodele de muncă şi cu sarcinile ce le revin. Apoi, pentru a-i ajuta în această muncă, trebuie să existe un anumit număr de secretari, care, înainte de a fi numiţi în posturile respective, vor trebui să fie supuşi unei triple verificări. În sfârşit, persoanele pe care în mod excepţional ne vom hotărî să le numim imediat în posturi de funcţionari ai Inspecţiei muncitoreşti-ţărăneşti vor trebui să satisfacă următoarele condiţii:</p>', '<p><a id="p19"></a>în primul rând, să fie recomandate de câţiva comunişti;</p>', '<p><a id="p20"></a>în al doilea rând, să treacă cu succes un examen în care să se verifice dacă ele cunosc aparatul nostru de stat;</p>', '<p><a id="p21"></a>în al treilea rând, să treacă cu succes un examen la care să se vadă dacă cunosc principiile teoretice ale organizării aparatului nostru de stat, principiile de bază ale ştiinţelor administrative, tehnica lucrărilor de secretariat etc.;</p>', '<p><a id="p22"></a>în al patrulea rând, să realizeze o strânsă colaborare cu membrii Comisiei Centrale de Control şi cu secretariatul lor, astfel ca să putem garanta pentru activitatea acestui întreg aparat luat în ansamblu.</p>', '<p><a id="p23"></a>Ştiu că aceste cerinţe presupun condiţii extrem de riguroase şi tare mă tem că cei mai mulţi dintre „practicienii“ din Inspecţia muncitorească-ţărănească vor declara că aceste cerinţe sunt irealizabile sau le vor privi cu ironie şi dispreţ. Dar întreb pe oricare dintre actualii conducători ai acestei instituţii sau dintre persoanele care au vreo legătură cu ea: puteţi să-mi spuneţi în mod sincer care este utilitatea practică a unui astfel de comisariat al poporului cum este Inspecţia muncitorească-ţărănească? Cred că această întrebare o să-i ajute să găsească simţul măsurii. Ori nu face să ne ocupăm de o reorganizare — ca atâtea altele câte au mai fost la noi — a unei instituţii atât de lipsite de perspective cum e Inspecţia muncitorească-ţărănească, ori trebuie într-adevăr să ne punem sarcina de a crea într-un ritm lent, urmând o cale anevoioasă, neobişnuită, şi nu fără numeroase verificări, ceva într-adevăr exemplar, care să fie în stare să inspire tuturor respect, şi nu numai pentru că rangurile şi titlurile o cer.</p>', '<p><a id="p24"></a>Dacă nu ne înarmăm cu răbdare, dacă nu vrem să consacrăm acestei sarcini câţiva ani de zile, mai bine nici să nu pornim la înfăptuirea ei.</p>', '<p><a id="p25"></a>După părerea mea, dintre numeroasele instituţii de felul celor create de noi până acum pe linia institutelor superioare ale muncii etc. trebuie să alegem un număr minim, să verificăm dacă ele sunt îndeajuns de serios organizate şi să ne continuăm numai în aşa fel munca, încât să fie într-adevăr la nivelul cerinţelor ştiinţei moderne şi să ne permită să ne bucurăm de toate cuceririle ei. Atunci nu va fi o utopie să sperăm că în câţiva ani vom reuşi să avem o instituţie care, bucurându-se de încrederea clasei muncitoare, a Partidului Comunist din Rusia şi a întregii mase a populaţiei din republica noastră, va fi în stare să-şi îndeplinească menirea, adică să se ocupe în mod sistematic şi neîncetat de îmbunătăţirea aparatului nostru de stat.</p>', '<p><a id="p26"></a>Activitatea pregătitoare în acest sens ar putea să înceapă încă de pe acum. Dacă Comisariatul poporului pentru Inspecţia muncitorească-ţărănească este de acord cu planul unei asemenea reorganizări, el poate trece de pe acum la unele măsuri pregătitoare, pentru a lucra în mod sistematic la deplina lor înfăptuire, fără a se pripi şi fără a pregeta să refacă ceea ce a fost făcut o dată.</p>', '<p><a id="p27"></a>Orice jumătăţi de măsură, în cazul de faţă, ar fi cât se poate de dăunătoare. Orice norme privitoare la funcţionarii Inspecţiei muncitoreşti-ţărăneşti care ar porni de la alte considerente, oricare ar fi ele, s-ar baza în fond pe vechile considerente birocratice, pe vechile prejudecăţi, pe ceea ce a fost deja dezaprobat, pe ceea ce provoacă ironia generală etc.</p>', '<p><a id="p28"></a>În fond, problema se pune aici în felul următor:</p>', '<p><a id="p29"></a>Ori să arătăm acum că am învăţat ceva temeinic în domeniul organizării statului (şi e firesc să înveţi ceva în cinci ani), ori să recunoaştem că nu suntem încă destul de pregătiţi pentru asemenea treabă; şi atunci nu face să ne apucăm de ea.</p>', '<p><a id="p30"></a>Eu cred că, cu materialul uman de care dispunem noi, nu e o lipsă de modestie să recunoaştem că am învăţat îndeajuns până acum pentru a putea reconstrui în mod sistematic, din temelii, măcar un singur comisariat al poporului. Ce-i drept, acest comisariat trebuie să aibă un caracter determinant pentru întregul nostru aparat de stat luat în ansamblu.</p>', '<p><a id="p31"></a>Să se instituie imediat un concurs pentru întocmirea a două sau mai multe manuale de organizare a activităţii în general şi a celei administrative în special. Poate fi luată drept bază cartea, deja apărută, a lui Ermanski, cu toate că el — în paranteză fie spus — se distinge printr-o vădită simpatie faţă de menşevism şi nu este în măsură să întocmească un manual care să fie potrivit pentru Puterea sovietică. Apoi poate servi ca bază cartea, recent apărută, a lui Kerjenţev; în sfârşit, ar mai putea fi folosite şi unele din manualele existente care tratează unele aspecte ale problemei.</p>', '<p><a id="p32"></a>Să fie trimise în Germania sau în Anglia câteva persoane bine pregătite şi conştiincioase ca să culeagă materialul necesar şi să studieze această problemă. Menţionez Anglia pentru cazul când trimiterea lor în America sau în Canada s-ar dovedi imposibilă.</p>', '<p><a id="p33"></a>Să fie numită o comisie care să întocmească programul preliminar al examenelor pentru candidaţii la posturile de funcţionari ai Inspecţiei muncitoreşti-ţărăneşti; la fel şi pentru cei ce urmează să devină membri ai Comisiei Centrale de Control.</p>', '<p><a id="p34"></a>Aceste lucrări şi altele asemănătoare nu vor împovăra, bineînţeles, nici pe comisarul poporului, nici pe membrii colegiului Inspecţiei muncitoreşti-ţărăneşti şi nici prezidiul Comisiei Centrale de Control.</p>', '<p><a id="p35"></a>Paralel cu aceasta va trebui să se instituie o comisie pregătitoare pentru recrutarea de candidaţi la funcţia de membru al Comisiei Centrale de Control. Sper că pentru această funcţie se vor găsi acum, la noi, candidaţi în număr mai mare decât suficient, atât din rândurile lucrătorilor cu experienţă de la diferite departamente, cât şi din rândurile studenţilor de la şcolile noastre sovietice. Nu cred că ar fi just să excludem din capul locului o categorie sau alta. Probabil că pentru această instituţie, în care este necesar să se urmărească o îmbinare a mai multor calităţi, o îmbinare a unor merite diferite, va trebui să preferăm un personal cu o compoziţie variată, aşa că aici vom avea de muncit temeinic la întocmirea listei de candidaţi. De pildă, ar fi cât se poate de nepotrivit ca noul comisariat al poporului să fie alcătuit după un anumit şablon, să zicem din oameni cu trăsături tipic funcţionăreşti, sau excluzând pe cei cu aptitudini agitatorice, sau pe aceia a căror trăsătură distinctivă este sociabilitatea sau capacitatea de a pătrunde în cercuri nu tocmai obişnuite pentru lucrătorii de acest fel etc.</p>', '<table style="width: 50%; margin-left: auto; margin-right: auto;"><a id="p36"></a>\n<tbody>\n<tr>\n<td><hr/>\n</td>\n</tr>\n</tbody>\n</table>', '<p><a id="p37"></a>Cred că voi exprima cel mai bine ideea mea comparând planul meu cu nişte instituţii de tip academic. Membrii Comisiei Centrale de Control, sub conducerea prezidiului lor, vor trebui să examineze în mod sistematic toate actele şi documentele Biroului Politic. Totodată vor trebui să-şi împartă în mod raţional timpul lor între diferitele lucrări de verificare a scriptelor în instituţiile noastre, începând cu cele mai mici şi cu caracter particular şi terminând cu cele superioare de stat. În sfârşit, în domeniul lor de activitate intră şi studiile teoretice, adică cele privind teoria organizării muncii căreia ei intenţionează să i se consacre, precum şi lecţiile practice sub conducerea unor tovarăşi mai vechi sau a unor profesori de la institutele superioare de organizare a muncii.</p>', '<p><a id="p38"></a>Dar eu cred că ei nu vor putea în nici un caz să se limiteze la îndeletniciri academice de acest gen. Paralel cu aceasta, ei vor trebui să se pregătească pentru o îndeletnicire pe care nu m-aş sfii s-o numesc vânătoare, nu zic: de pungaşi, dar de ceva în acest gen, şi pentru născocirea de stratageme speciale menite să camufleze propriile investigaţii, manevre etc.</p>', '<p><a id="p39"></a>Dacă în instituţiile vest-europene asemenea propuneri ar stârni o indignare nemaipomenită, un sentiment de revoltă morală etc., apoi, în ce ne priveşte, sper că nu ne-am birocratizat încă până într-atât, încât să fim în stare de aşa ceva. N.e.p.-ul n-a ajuns încă să se bucure la noi de atâta preţuire, încât să ne formalizăm la gândul că aici ar putea să fie vânat cineva. La noi Republica sovietică a fost construită de atât de puţină vreme şi s-a strâns aici un morman atât de mare de ciurucuri de tot felul, încât nu cred că s-ar simţi cineva ofensat la gândul că s-ar putea scotoci prin aceste ciurucuri folosind unele şiretlicuri, recurgând la unele investigaţii care vizează câteodată surse foarte îndepărtate sau care se efectuează pe căi destul de ocolite; şi chiar dacă s-ar simţi ofensat, putem fi siguri că de un astfel de om am râde cu toţii din toată inima.</p>', '<p><a id="p40"></a>Noua noastră Inspecţie muncitorească-ţărănească se va dezbăra, sper, de o însuşire pe care francezii o numesc pruderie, iar noi o putem numi afectare ridicolă sau gravitate ridicolă, şi care se potriveşte de minune întregii noastre birocraţii, atât celei din instituţiile de stat cât şi celei din partid. În treacăt fie zis, birocratism există la noi nu numai în instituţiile de stat, ci şi în cele de partid.</p>', '<p><a id="p41"></a>Dacă am spus, în cele de mai sus, că trebuie să învăţăm, să învăţăm mereu, în institutele noastre pentru organizarea superioară a muncii etc., asta nu înseamnă câtuşi de puţin că eu înţeleg această „învăţătură“ în sensul îngust şcolăresc sau că m-aş mărgini la ideea unei învăţături pur şcolăreşti. Sper că nici un adevărat revoluţionar nu mă va bănui că, în acest caz, aş fi renunţat la a înţelege prin „învăţătură“ şi o festă făcută pe jumătate în glumă, un truc, un şiretlic sau ceva în acest gen. Ştiu că într-un stat vest-european, unde oamenii îşi impun o ţinută decentă şi serioasă, această idee ar provoca o adevărată oroare şi nici un funcţionar care se respectă n-ar accepta măcar s-o discute. Sper însă că noi nu ne-am birocratizat încă până într-atâta şi că la noi dezbaterea acestei idei nu va provoca altceva decât veselie.</p>', '<p><a id="p42"></a>Şi, într-adevăr, de ce să nu îmbinăm plăcutul cu utilul? De ce să nu folosim o festă făcută în glumă sau pe jumătate în glumă pentru a dezvălui ceva ridicol sau dăunător, ceva semiridicol sau semidăunător ş.a.m.d.?</p>', '<p><a id="p43"></a>Cred că Inspecţia muncitorească-ţărănească va avea mult de câştigat dacă va ţine seama de aceste consideraţii şi că lista cazurilor în care Comisia Centrală de Control sau colegii ei din Inspecţia muncitorească-ţărănească au repurtat unele din cele mai strălucite victorii ale lor se va îmbogăţi în mod simţitor cu isprăvile săvârşite de viitorii noştri „rabkrinişti“ sau „C.C.C.“-işti în locuri care nu prea pot fi menţionate în manualele grave şi pretenţioase.</p>', '<table style="width: 50%; margin-left: auto; margin-right: auto;"><a id="p44"></a>\n<tbody>\n<tr>\n<td><hr/>\n</td>\n</tr>\n</tbody>\n</table>', '<p><a id="p45"></a>Cum se pot îmbina instituţii de partid cu instituţii de stat? Nu este aici ceva inadmisibil?</p>', '<p><a id="p46"></a>Pun această întrebare nu în numele meu, ci în numele acelora la care am făcut aluzie mai înainte, când am spus că există la noi birocraţi nu numai în instituţiile de stat, ci şi în cele de partid.</p>', '<p><a id="p47"></a>Şi, într-adevăr, de ce să nu le îmbinăm pe unele cu altele dacă interesele cauzei o cer? N-a observat oare nimeni niciodată că într-o instituţie cum este Comisariatul poporului pentru afacerile externe o asemenea îmbinare s-a dovedit extrem de utilă şi că este practicată încă de la înfiinţarea lui? Oare în Biroul Politic nu sunt discutate, din punctul de vedere al partidului, multe probleme mari şi mărunte care privesc „mişcările“ făcute de noi, ca răspuns la „mişcările“ puterilor străine, cu scopul de a preîntâmpina — hai să zicem — vicleşugurile lor, ca să nu mă exprim într-un mod mai puţin cuviincios? Nu reprezintă, oare, această elastică îmbinare a elementului statal cu cel de partid un izvor de forţă extraordinară în politica noastră? Eu cred că ceea ce s-a dovedit a fi just, ceea ce s-a încetăţenit în politica noastră externă şi a devenit până într-atât o obişnuinţă, încât în acest domeniu nu mai dă loc la nici un fel de îndoieli, va fi cel puţin tot atât de potrivit (ba cred chiar că va fi mult mai potrivit) pentru întregul nostru aparat de stat. Or, Inspecţia muncitorească-ţărănească este destinată tocmai întregului nostru aparat de stat şi activitatea ei trebuie să cuprindă toate instituţiile de stat, fără nici o excepţie, pe cele locale ca şi pe cele centrale, pe cele comerciale ca şi pe cele pur administrative, pe cele şcolare, teatrale, arhivistice etc. — într-un cuvânt, pe toate, fără nici un fel de excepţie.</p>', '<p><a id="p48"></a>Atunci de ce să nu admitem pentru o instituţie de asemenea amploare, care în plus mai necesită şi forme de activitate extrem de suple, — de ce să nu admitem pentru ea o contopire sui-generis între o instituţie a controlului de partid şi una a controlului de stat?</p>', '<p><a id="p49"></a>Eu n-aş vedea în asta nici un fel de inconveniente. Mai mult decât atât, cred că o asemenea contopire este singura chezăşie pentru o activitate încununată de succes. Cred că toate îndoielile care se manifestă în această privinţă vin din cele mai prăfuite unghere ale aparatului nostru de stat şi că trebuie să li se răspundă doar prin luarea lor în derâdere.</p>', '<table style="width: 50%; margin-left: auto; margin-right: auto;"><a id="p50"></a>\n<tbody>\n<tr>\n<td><hr/>\n</td>\n</tr>\n</tbody>\n</table>', '<p><a id="p51"></a>O altă îndoială: este oare potrivit să se îmbine activitatea de studiu cu exerciţiul unei funcţiuni? Mi se pare că acest lucru este nu numai potrivit, dar şi necesar. În general vorbind, cu toată atitudinea noastră revoluţionară faţă de organizarea de stat vest-europeană, ea a reuşit să ne molipsească cu o serie întreagă de prejudecăţi dintre cele mai păgubitoare şi mai ridicole, şi în parte aceste prejudecăţi ne-au fost transmise în mod premediat de scumpii noştri birocraţi, care scontau că vor reuşi adeseori să pescuiască în apa tulbure a acestor prejudecăţi. Şi ei au pescuit până-ntr-atâta în această apă tulbure, încât numai aceia dintre noi care sunt complet orbi n-au băgat de seamă pe ce scară întinsă se practică acest pescuit.</p>', '<p><a id="p52"></a>În întregul domeniu al relaţiilor sociale, economice şi politice suntem „grozav“ de revoluţionari. Dar în ce priveşte respectul faţă de şefii ierarhici, respectarea formelor şi procedurilor de cancelarie, se constată că în cele mai dese cazuri „revoluţionarismul“ nostru face loc celei mai mucegăite rutine. Aici se poate observa nu o dată un fenomen extrem de interesant, şi anume că în viaţa socială un mare salt înainte se îmbină cu o nemaipomenită timiditate în faţa celor mai mărunte schimbări.</p>', '<p><a id="p53"></a>Acest lucru este şi explicabil, pentru că cei mai îndrăzneţi paşi înainte ţineau de un domeniu care de foarte multă vreme constituia un apanaj al teoriei, de un domeniu care era cultivat mai ales, şi aproape chiar exclusiv, pe plan teoretic. Dezgustat de odioasa realitate birocratică, rusul îşi răcorea inima la el acasă, refugiindu-se în construcţii teoretice extrem de îndrăzneţe, şi de aceea aceste construcţii teoretice extrem de îndrăzneţe căpătau la noi un caracter cu totul unilateral. La noi îndrăzneala teoretică în construcţii generale convieţuia în bună înţelegere cu o uimitoare timiditate în faţa celei mai neînsemnate reforme cancelariste. Ideea unei grandioase revoluţii agrare de importanţă mondială, bunăoară, era elaborată cu o îndrăzneală necunoscută în alte ţări, dar în acelaşi timp lipsea fantezia necesară pentru o oarecare reformă cancelaristă de mâna a zecea; lipsea fantezia sau lipsea răbdarea de a aplica, în această reformă, aceleaşi principii generale care dădeau rezultate atât de „strălucite“ când erau aplicate la probleme de ordin general.</p>', '<p><a id="p54"></a>De aceea realitatea noastră de astăzi întruneşte în sine, într-o măsură uimitoare, trăsături de o îndrăzneală extraordinară cu o timiditate de gândire în faţa unor schimbări din cele mai neînsemnate.</p>', '<p><a id="p55"></a>Cred că nici nu s-a întâmplat să fie altfel în vreo revoluţie cu adevărat mare, fiindcă asemenea revoluţii iau naştere din contradicţiile dintre ceea ce e vechi, dintre ceea ce tinde spre îmbunătăţirea a ceea ce e vechi, şi tendinţa cea mai abstractă spre ceva nou, care trebuie să fie atât de nou, încât să nu conţină nici un grăunte din ce a existat înainte.</p>', '<p><a id="p56"></a>Şi cu cât această revoluţie este mai radicală, cu atât mai multă vreme vor persista o serie întreagă de contradicţii de acest fel.</p>', '<table style="width: 50%; margin-left: auto; margin-right: auto;"><a id="p57"></a>\n<tbody>\n<tr>\n<td><hr/>\n</td>\n</tr>\n</tbody>\n</table>', '<p><a id="p58"></a>Trăsătura generală a vieţii noastre de azi este următoarea: am desfiinţat industria capitalistă, am făcut totul pentru a dărâma din temelie instituţiile medievale, proprietatea funciară moşierească, şi pe această bază am creat o ţărănime cu gospodărie mică şi foarte mică, care merge alături de proletariat, pentru că are încredere în rezultatele acţiunii lui revoluţionare. Dar numai cu această încredere nu ne va fi uşor să ne menţinem până la victoria revoluţiei socialiste în ţările mai dezvoltate, pentru că ţărănimea cu gospodărie mică şi foarte mică, mai ales în condiţiile n.e.p.-ului, rămâne, în virtutea necesităţii economice, la un nivel de productivitate a muncii extrem de scăzut. Dar şi situaţia internaţională a făcut ca Rusia să fie acum aruncată înapoi, ca, în linii generale, productivitatea muncii poporului să fie acum la noi considerabil mai redusă decât înainte de război. Puterile capitaliste din Europa occidentală au făcut, în parte conştient şi în parte spontan, tot ce le-a fost cu putinţă pentru a ne arunca înapoi, pentru a folosi elementele războiului civil din Rusia în scopul de a ne ruina cât mai mult ţara. Tocmai o asemenea ieşire din războiul imperialist li se părea, fireşte, că oferă avantaje considerabile: dacă n-o să răsturnăm regimul revoluţionar din Rusia, apoi, în orice caz, o să-i îngreuiem dezvoltarea spre socialism — cam aşa judecau aceste puteri şi, din punctul lor de vedere, nici nu puteau să judece altfel. Până la urmă ele şi-au atins pe jumătate scopul propus. N-au răsturnat noul regim, creat de revoluţie, dar nici nu l-au lăsat să facă numaidecât un pas înainte care să adeverească prezicerile socialiştilor, care să le dea putinţa să dezvolte cu toată rapiditatea forţele de producţie, să amplifice toate acele posibilităţi care în ansamblul lor ar fi alcătuit socialismul, să dovedească limpede, concret, tuturora că în socialism sălăşluiesc forţe uriaşe şi că omenirea a trecut acum la un nou stadiu de dezvoltare, care oferă perspective strălucite.</p>', '<p><a id="p59"></a>S-a format acum un asemenea sistem de relaţii internaţionale, încât în Europa unul dintre state — şi anume Germania — este aservit de statele învingătoare. În afară de asta, o serie de state din Apus, şi încă din cele mai vechi, în urma victoriei obţinute de ele s-au văzut puse în condiţii care le permit să folosească această victorie pentru a face claselor asuprite din ţările respective o serie de concesii, care sunt neînsemnate, dar care fac totuşi ca în aceste ţări mişcarea revoluţionară să întârzie şi totodată creează un simulacru de „pace socială“.</p>', '<p><a id="p60"></a>În acelaşi timp, o serie întreagă de ţări: Orientul, India, China etc., tocmai ca urmare a recentului război imperialist, s-au văzut definitiv scoase din făgaşul lor. Dezvoltarea lor a fost definitiv îndreptată pe calea generală a capitalismului european. În aceste ţări a început aceeaşi fierbere ca şi în întreaga Europă. Şi acum este limpede pentru toată lumea că ele sunt antrenate într-o dezvoltare care duce în mod inevitabil la o criză a întregului capitalism mondial.</p>', '<p><a id="p61"></a>În momentul de faţă ne găsim deci în faţa următoarei probleme: vom izbuti noi, cu producţia noastră ţărănească mică şi foarte mică, cu starea de ruină în care ne aflăm, să ne menţinem până când ţările capitaliste din Europa occidentală îşi vor desăvârşi dezvoltarea lor în direcţia socialismului? Dar ele şi-o desăvârşesc altfel de cum ne aşteptam noi altădată. Ele şi-o desăvârşesc nu printr-o „maturizare“ uniformă a socialismului în interiorul lor, ci prin exploatarea unora dintre state de către altele, prin exploatarea celui dintâi dintre statele învinse în războiul imperialist îmbinată cu exploatarea întregului Orient. Iar Orientul, pe de altă parte, tocmai în urma acestui prim război imperialist, a pornit definitiv pe făgaşul mişcării revoluţionare şi a fost definitiv antrenat în orbita generală a mişcării revoluţionare mondiale.</p>', '<p><a id="p62"></a>Ce tactică se impune pentru ţara noastră într-o asemenea situaţie? Se impune în mod evident următoarea tactică: să dăm dovadă de cea mai mare prudenţă, pentru a păstra puterea noastră muncitorească, pentru a menţine sub autoritatea şi conducerea ei ţărănimea noastră cu gospodărie mică şi foarte mică. Avem de partea noastră avantajul că întreaga omenire se angajează de pe acum într-o mişcare menită să ducă la o revoluţie socialistă mondială. Dar avem de partea noastră dezavantajul că imperialiştii au reuşit să scindeze întreaga lume în două lagăre, şi această scindare se complică prin faptul că, în momentul de faţă, Germaniei, ţară civilizată cu o dezvoltare capitalistă cu adevărat înaintată, îi este extrem de greu să se redreseze. Toate puterile capitaliste ale aşa-zisului Occident lovesc în ea şi nu o lasă să se redreseze. Iar pe de altă parte, întregul Orient, cu populaţia lui muncitoare de sute de milioane, care e exploatată şi adusă la ultimul grad de mizerie omenească, este pus în asemenea condiţii, că forţele lui fizice şi materiale nu suferă absolut nici o comparaţie cu forţele fizice, materiale şi militare ale oricăruia dintre statele mult mai mici din Europa occidentală.</p>', '<p><a id="p63"></a>Putem noi să evităm o viitoare ciocnire cu aceste state imperialiste? Există oare vreo speranţă că contradicţiile interne şi conflictele dintre statele imperialiste prospere din Occident şi statele imperialiste prospere din Orient ne vor oferi pentru a doua oară un răgaz, aşa cum s-a întâmplat prima oară, când, datorită contradicţiilor existente în lagărul contrarevoluţionarilor din Occident şi Orient, în lagărul exploatatorilor orientali şi occidentali, în lagărul Japoniei şi Americii, campania contrarevoluţiei vest-europene, care era menită să sprijine contrarevoluţia rusă, a eşuat?</p>', '<p><a id="p64"></a>La această întrebare, mi se pare mie, trebuie să se răspundă în sensul că aici soluţia depinde de prea mulţi factori, iar deznodământul luptei, privită în ansamblu, poate fi prevăzut numai pornindu-se de la considerentul că, în ultimă instanţă, imensa majoritate a populaţiei globului pământesc este instruită şi educată pentru luptă chiar de către capitalism.</p>', '<p><a id="p65"></a>Deznodământul luptei depinde, în ultimă analiză, de faptul că Rusia, India, China etc. formează imensa majoritate a populaţiei globului pământesc. Şi în ultimii ani tocmai această majoritate a populaţiei este antrenată, neobişnuit de repede, în lupta pentru eliberarea ei; astfel că în acest sens nu poate să existe nici umbră de îndoială asupra deznodământului luptei ce se duce pe plan mondial. În acest sens, victoria definitivă a socialismului este absolut şi pe deplin asigurată.</p>', '<p><a id="p66"></a>Dar pe noi nu această inevitabilitate a victoriei definitive a socialismului ne interesează. Ne interesează tactica pe care noi, Partidul Comunist din Rusia, noi, Puterea sovietică din Rusia, trebuie s-o urmăm pentru a împiedica statele contrarevoluţionare din Europa occidentală să ne strivească. Pentru a asigura existenţa noastră până la viitoarea ciocnire militară între Occidentul imperialist contrarevoluţionar şi Orientul revoluţionar şi naţionalist, între statele cele mai civilizate din lume şi statele care se află într-o stare de înapoiere orientală, dar care constituie majoritatea, trebuie ca această majoritate să aibă timp să se civilizeze. Nici noi n-am ajuns la un grad de civilizaţie destul de înalt ca să putem trece de-a dreptul la socialism, cu toate că avem premisele politice necesare. Trebuie să urmăm această tactică sau să adoptăm, pentru salvarea noastră, următoarea politică.</p>', '<p><a id="p67"></a>Trebuie să ne străduim să construim un stat în care muncitorii să-şi păstreze rolul conducător faţă de ţărănime, să-şi menţină încrederea ei şi, printr-o strictă economie, să elimine din toate raporturile lor sociale orice urmă de risipă.</p>', '<p><a id="p68"></a>Trebuie să reducem aparatul nostru de stat realizând maximum de economii. Trebuie să facem să dispară din el orice urmă din risipa ce i-a fost lăsată ca moştenire, într-o măsură atât de mare, de Rusia ţaristă, de aparatul ei birocratic-capitalist.</p>', '<p><a id="p69"></a>Nu înseamnă, oare, că introducem în felul acesta domnia spiritului mărginit ţărănesc?</p>', '<p><a id="p70"></a>Nu. Dacă vom menţine pentru clasa muncitoare rolul ei de conducător al ţărănimii, vom putea, cu preţul unor economii extrem de severe în gospodăria statului nostru, să facem în aşa fel ca orice economii, oricât de mici, să fie folosite pentru dezvoltarea marii noastre industrii mecanizate, pentru dezvoltarea electrificării, a extracţiei de turbă pe cale hidraulică, pentru terminarea construirii Volhovstroiului <a href="javascript:void(0);" id="n287">[287]</a> etc.</p>', '<p><a id="p71"></a>În asemenea măsuri, şi numai în ele, ne punem noi speranţa. Numai în acest caz vom fi în stare să trecem — ca să vorbesc la figurat — de pe un cal pe altul, şi anume de pe calul costeliv al ţăranului, al mujicului, de pe calul economiilor prevăzute pentru o ţară agricolă ruinată, pe calul pe care-l caută, şi nu poate să nu-l caute, pentru sine proletariatul, pe calul marii industrii mecanizate, al electrificării, al Volhovstroiului etc.</p>', '<p><a id="p72"></a>Iată cum se îmbină, în gândirea mea, planul general al muncii noastre, al politicii noastre, al tacticii noastre, al strategiei noastre cu sarcinile Inspecţiei muncitoreşti-ţărăneşti reorganizate. Iată în ce constă, pentru mine, justificarea grijii excepţionale, a atenţiei excepţionale pe care trebuie s-o acordăm Inspecţiei muncitoreşti-ţărăneşti, ridicând-o la o înălţime excepţională şi asigurându-i o conducere care să se bucure de aceleaşi drepturi ca şi Comitetul Central ş.a.m.d.</p>', '<p><a id="p73"></a>Această justificare constă în aceea că numai printr-o curăţire cât mai radicală a aparatului nostru, printr-o cât mai mare reducere a tot ce nu este absolut necesar în acest aparat, vom fi în stare să ne menţinem în mod sigur. Şi vom fi în stare să ne menţinem nu la nivelul unei ţări cu mică producţie ţărănească, nu la nivelul acestei mărginiri generale, ci la un nivel care să se ridice neîncetat, tot mai sus şi mai sus, spre marea industrie mecanizată.</p>', '<p><a id="p74"></a>Iată ce sarcini înalte întrevăd eu pentru Inspecţia noastră muncitorească-ţărănească. Iată de ce schiţez eu pentru ea planul fuzionării unui înalt organ de partid, care se bucură de mare autoritate, cu un „obişnuit“ comisariat al poporului.</p>', '<p class="noind"><a id="p75"></a>2 martie 1923\r\n</p>'],
'idChr': '7.07text',
'title': '',
'info': 'Mai bine mai puţin, dar mai bine (1923)',
},
{'year': '1923',
'image': 'lenin3',
'content': ['<p class="mid" style="text-align: center;"><a id="p0"></a>Către L. D. Troţki</p>', '<p class="right" style="text-align: right;"><a id="p1"></a><i>Strict confidenţial</i><br/>\r\nPersonal</p>', '<p><a id="p2"></a>Stimate tov. Troţki,</p>', '<p><a id="p3"></a>V-aş ruga foarte mult să vă asumaţi sarcina de a apăra cauza gruzină la plenara Comitetului Central al partidului. Chestiunea aceasta se află acum sub „urmărirea“ lui Stalin şi a lui Dzerjinski, şi eu nu mă pot bizui pe imparţialitatea lor. Ba chiar dimpotrivă. Dacă dumneavoastră aţi accepta să vă asumaţi sarcina acestei apărări, aş putea să fiu liniştit. Dacă, dintr-un motiv sau altul, nu acceptaţi, vă rog să-mi restituiţi întreg acest dosar. Voi considera aceasta ca un indiciu că nu acceptaţi.</p>', '<p class="right" style="text-align: right;"><a id="p4"></a>Cu cordiale salutări tovărăşeşti, <i>Lenin</i>\n</p>'],
'idChr': '7.08.01text',
'title': '',
'info': 'Către L. D. Troţki (1923)',
},
{'year': '1923',
'image': 'lenin3',
'content': ['<p class="mid" style="text-align: center;"><a id="p0"></a>Către P. G. Mdivani, F. E. Maharadze şi alţii</p>', '<p class="right" style="text-align: right;"><a id="p1"></a><i>Strict confidenţial</i></p>', '<p class="noind" style="text-align: center;"><a id="p2"></a><i>Tovarăşilor Mdivani, Maharadze şi alţii</i></p>', '<p class="noind" style="text-align: center;"><a id="p3"></a>O copie pentru tov. <i>Troţki</i> şi <i>Kamenev</i></p>', '<p><a id="p4"></a>Urmăresc cu tot interesul problema de care vă ocupaţi. Sunt indignat de grosolănia lui Ordjonikidze şi de îngăduinţa lui Stalin şi Dzerjinski. Pregătesc note pentru dumneavoastră, precum şi o cuvântare.</p>', '<p class="right" style="text-align: right;"><a id="p5"></a>Cu stimă, <i>Lenin</i>\n</p>', '<p class="noind"><a id="p6"></a>6 martie 1923</p>'],
'idChr': '7.08.02text',
'title': '',
'info': 'Către P. G. Mdivani, F. E. Maharadze şi alţii (1923)',
},
{'year': '1923',
'image': 'lenin3',
'content': ['<p class="mid" style="text-align: center;"><a id="p0"></a>Tovarăşului Stalin</p>', '<p class="right" style="text-align: right;"><a id="p1"></a><i>Strict confidenţial</i><br/>Personal</p>', '<p class="noind" style="text-align: center;"><a id="p2"></a>O copie pentru tovarăşii Kamenev şi Zinoviev</p>', '<p><a id="p3"></a>Stimate tov. Stalin,</p>', '<p><a id="p4"></a>Aţi comis grosolănia de a chema pe soţia mea la telefon şi a-i adresa cuvinte ofensatoare. Cu toate că ea a acceptat să dea uitării ceea ce i-aţi spus atunci, totuşi acest fapt a fost adus chiar de către ea la cunoştinţa lui Zinoviev şi Kamenev. N-am de gând să uit aşa uşor ceea ce s-a făcut împotriva mea, şi se înţelege de la sine că ceea ce s-a făcut împotriva soţiei mele eu consider că s-a făcut şi împotriva mea. De aceea, vă rog să chibzuiţi bine daca acceptaţi să vă retrageţi cuvintele şi să vă cereţi scuze sau preferaţi să rupem orice relaţii între noi.</p>', '<p class="right" style="text-align: right;"><a id="p5"></a>Cu stimă, <i>Lenin</i>\n</p>', '<p class="noind"><a id="p6"></a>5 martie 1923</p>'],
'idChr': '7.08.03text',
'title': '',
'info': 'Tovarăşului Stalin (1923)',
},
];