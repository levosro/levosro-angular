export default [
{'content': ['<h3 style="text-align: center;"><a id="p0"></a>Prefaţă</h3>', '<p>\xa0</p>', '<p><a id="p1"></a><i>Umanismul real</i> nu are în Germania duşman mai primejdios decât <i>spiritualismul</i> sau <i>idealismul speculativ</i>, care în locul <i>omului individual real</i> pune <i>„conştiinţa de sine“</i> sau <i>„spiritul“</i> şi care împreună cu evanghelistul propovăduieşte: „Duhul este carele dă viaţă, trupul nu foloseşte nimic“. E de la sine înţeles că acest spirit fără trup are spirit numai în propria sa închipuire. Ceea ce combatem în critica lui <i>Bauer</i> este tocmai <i>speculaţia</i> care se reproduce în chip de <i>caricatură</i>. Ea reprezintă pentru noi cea mai desăvârşită expresie a principiului <i>creştin-german</i>, care face o ultimă încercare de a se afirma prin transformarea <i>„criticii“</i> însăşi într-o putere transcendentă.</p>', '<p><a id="p2"></a>Expunerea noastră se referă mai ales la „Allgemeine Literatur-Zeitung“ <a href="javascript:void(0);" id="n1">[1]</a> a lui <i>Bruno Bauer</i> — avem în faţă primele ei opt numere — pentru că aici critica lui Bauer, şi o dată cu ea absurditatea <i>speculaţiei germane în genere</i>, a atins punctul culminant. Critica critică (critica pe care o face „Literatur Zeitung“) e cu atât mai instructivă, cu cât duce până la capăt denaturarea realităţii cu ajutorul filozofiei şi face din această denaturare o adevărată comedie. Drept exemplu pot servi <i>Faucher</i> şi <i>Szeliga</i>. — „Literatur-Zeitung“ oferă un material a cărui analiză poate să ajute şi unui public mai larg să-şi facă o idee clară despre iluziile filozofiei speculative. Acesta este scopul lucrării noastre.</p>', '<p><a id="p3"></a>Modul nostru de expunere este determinat, fireşte, de caracterul <i>obiectului</i> expunerii. Critica criticii stă în toate privinţele <i>sub</i> nivelul atins de dezvoltarea gândirii teoretice germane. De aceea, dacă nu <i>insistăm aici</i> prea mult asupra acestei dezvoltări, aceasta se justifică prin natura obiectului nostru.</p>', '<p><a id="p4"></a>Mai mult chiar: critica critică ne obligă să-i opunem <i>ca atare</i> rezultatele obţinute până acum.</p>', '<p><a id="p5"></a>Publicăm deci această polemică înaintea scrierilor de sine stătătoare, în care vom înfăţişa — bineînţeles fiecare dintre noi separat — părerile noastre pozitive şi totodată punctul nostru de vedere pozitiv asupra doctrinelor filozofice şi sociale mai noi.</p>', '<p class="noind"><a id="p6"></a><i>Paris</i>, septembrie 1844.</p>', '<p class="right"><a id="p7"></a><i>Engels. Marx</i></p>'],
'idChr': '0.1',
'title': 'Prefaţă',
},
{'content': ['<p class="noind" style="text-align: center;"><a id="p0"></a>CAPITOLUL I</p>', '<h3 style="text-align: center;" title="CAPITOLUL I. „Critica critică sub înfăţişarea unui legător de cărţi“, sau critica critică în persoana d-lui Reichardt"><a id="p1"></a>„Critica critică sub înfăţişarea unui legător de cărţi“,<br/>sau critica critică în persoana d-lui Reichardt</h3>', '<p>\xa0</p>', '<p><a id="p2"></a>Critica critică, oricât de ridicată s-ar şti deasupra masei, simte totuşi pentru această masă o milă nesfârşită. Şi critica aşa a iubit masa, încât a trimis pe pământ pe fiul său unul-născut, pentru ca oricine care crede într-însul să nu piară, ci să aibă viaţă critică. Critica devine masă şi sălăşluieşte printre noi şi noi vedem mărirea ei, asemenea măririi celui unuia născut din tatăl. Cu alte cuvinte, critica devine socialistă şi vorbeşte „de scrieri despre pauperism“. <a href="javascript:void(0);" id="n2">[2]</a> Ei nu i se pare un sacrilegiu de a fi asemenea lui dumnezeu, ci se înstrăinează de sine însăşi şi ia chipul unui legător de cărţi şi se înjoseşte până la absurdităţi, ba chiar până la absurdităţi critice în limbi străine. Ea, a cărei puritate cerească şi feciorelnică se cutremură la ideea unei atingeri cu masa leproasă şi păcătoasă, se stăpâneşte până într-atât încât ia cunoştinţă de scrierile lui <i>„Bodz“</i> <a href="javascript:void(0);" id="n3">[3]</a> şi „ale <i>tuturor</i> autorilor care au scris despre pauperism“, şi „de ani de zile urmăreşte pas cu pas răul vremii“; ea refuză să scrie pentru specialiştii erudiţi, ea scrie pentru marele public, evită orice expresii neobişnuite, orice „exhibiţie de termeni latineşti, orice jargon de breaslă“; toate acestea ea le îndepărtează din scierile <i>altora</i>, căci ar fi să cerem într-adevăr prea mult dacă ne-am aştepta ca însăşi critica să se supună „acestei reglementări administrative“. Dar nici acest lucru ea nu-l face decât în parte; cu o uşurinţă demnă de admirat, ea se leapădă, dacă nu chiar de cuvintele propriu-zise, cel puţin de conţinutul lor, — şi cine va putea să-i impute că foloseşte „o mare mulţime de cuvinte străine neinteligibile“, când prin manifestări sistematice ea însăşi dovedeşte cu prisosinţă că şi pentru ea aceste cuvinte au rămas neînţelese? Dăm câteva mostre de manifestări sistematice de acest gen.</p>', '<blockquote><a id="p3"></a>„De aceea are oroare de <i>instituţiile cerşetoriei“</i>.</blockquote>', '<blockquote><a id="p4"></a>„O teorie a responsabilităţii în care orice manifestare <i>a gândirii umane</i> devine <i>o imagine a soţiei lui Lot“</i>.</blockquote>', '<blockquote><a id="p5"></a>„Pe cheia de boltă a acestei <i>construcţii ingenioase</i> într-adevăr <i>bogată în convingeri“</i>.</blockquote>', '<blockquote><a id="p6"></a>„Acesta este conţinutul principal al testamentului politic al lui Stein, pe care, încă înainte de a părăsi serviciul activ, acest mare om de stat l-a înmânat cârmuirii <i>şi tuturor lucrărilor ei“</i>.</blockquote>', '<blockquote><a id="p7"></a>„Acest popor <i>încă nu</i> poseda pe atunci <i>nici un fel de dimensiuni</i> pentru o libertate atât de largă“.</blockquote>', '<blockquote><a id="p8"></a>„Întrucât la sfârşitul lucrării sale publicistice el <i>parlamentează</i> cu destulă siguranţă că nu mai lipseşte decât încrederea“.</blockquote>', '<blockquote><a id="p9"></a>„Intelectului viril, care înalţă statul şi se ridică deasupra rutinei şi a fricii meschine, intelectului format prin studiul istoriei şi hrănit cu intuirea vie a vieţii publice de stat din alte ţări“.</blockquote>', '<blockquote><a id="p10"></a>„Educarea unei prosperităţi naţionale generale“.</blockquote>', '<blockquote><a id="p11"></a>„Sub controlul autorităţilor, libertatea a murit în <i>pieptul menirii prusiene a popoarelor“</i>.</blockquote>', '<blockquote><a id="p12"></a>„Publicistică <i>popular-organică“</i>.</blockquote>', '<blockquote><a id="p13"></a>„Poporului, căruia şi d-l Brüggemann îi eliberează <i>certificatul de botez al majoratului său“</i>.</blockquote>', '<blockquote><a id="p14"></a>„O contradicţie destul de stridentă faţă de celelalte <i>precizii</i> care sunt exprimate în lucrarea consacrată aptitudinilor profesionale ale poporului“.</blockquote>', '<blockquote><a id="p15"></a>„Egoismul funest spulberă repede toate <i>himerele voinţei naţionale“</i>.</blockquote>', '<blockquote><a id="p16"></a>„Patima îmbogăţirii grabnice etc. — iată spiritul de care era pătrunsă întreaga perioadă a Restauraţiei şi care <i>s-a adaptat</i> timpurilor moderne cu <i>o suficientă cantitate de indiferenţă“</i>.</blockquote>', '<blockquote><a id="p17"></a>„Ideea vagă a însemnătăţii politice care poate fi întâlnită în rândurile <i>naţionalităţii prusiene ţărăneşti se sprijină pe amintirea unei istorii măreţe“</i>.</blockquote>', '<blockquote><a id="p18"></a>„Antipatia a dispărut, făcând loc unei stări de totală exaltare“.</blockquote>', '<blockquote><a id="p19"></a>„Fiecare în felul său <i>a</i> mai <i>pus</i> în <i>vedere dorinta</i> sa particulară cu ocazia acestei tranziţii uimitoare“.</blockquote>', '<blockquote><a id="p20"></a>„Un catehism într-un limbaj onctuos, solomonic, ale cărui cuvinte se înalţă lin ca un gângurit de porumbiţă în sfera patosului şi a <i>aspectelor tunătoare“</i>.</blockquote>', '<blockquote><a id="p21"></a>„Întregul <i>diletantism</i> al unei <i>neglijenţe de 35 de ani“</i>.</blockquote>', '<blockquote><a id="p22"></a><i>„Apostrofele vehemente</i> pe care unul dintre foştii conducători ai orăşenilor le arunca în capul acestora ar mai fi fost acceptate, ţinând seama de liniştea sufletească a reprezentanţilor noştri, dacă concepţia lui Benda asupra regulamentului municipal din 1808 n-ar suferi de o <i>afectaţie mahomedană a noţiunilor</i> referitoare la esenţa şi aplicarea regulamentului municipal“.</blockquote>', '<p><a id="p23"></a>Peste tot la d-l Reichardt îndrăzneala stilistică este însoţită de îndrăzneala expunerii însăşi. El face tranziţii de felul celor care urmează:</p>', '<blockquote><a id="p24"></a>„D-l Brüggemann... anul 1843... teorie de stat... orice om cinstit... marea modestie a socialiştilor noştri... minuni naturale... revendicări care trebuie prezentate Germaniei... minuni supranaturale... Avraam ... Filadelfia... Mană... Maistrul brutar... dar <i>pentru că</i> vorbim de <i>minuni, Napoleon</i> a adus“ etc.</blockquote>', '<p><a id="p25"></a>După aceste mostre nu mai este de mirare că critica critică ne dă încă o „lămurire“ asupra unei fraze pe care ea însăşi o califică drept „exprimare populară“. Căci „îşi înarmează ochii cu putere organică pentru a pătrunde haosul“. Şi aici trebuie spus că, după aceasta, nici chiar „exprimarea populară“ nu poate să rămână de neînţeles pentru critica critică. Ea înţelege că drumul literaţilor e în mod necesar un drum strâmb dacă individul care păşeşte pe el nu este destul de tare ca să-l îndrepte, şi de aceea îi atribuie, fireşte, scriitorului „operaţii matematice“.</p>', '<p><a id="p26"></a>Se înţelege de la sine — şi istoria, care dovedeşte tot ce se înţelege de la sine, dovedeşte şi aceasta — că critica nu devine masă pentru a rămâne masă, ci pentru a elibera masa de masivul ei caracter de masă, adică pentru a ridica exprimarea populară a masei la nivelul limbajului critic al criticii critice. Atunci când critica îşi însuşeşte limbajul popular al masei şi transformă acest jargon necioplit în subtilităţi mistice de genul subtilităţilor dialecticii critic critice, ea ajunge la ultima treaptă a înjosirii.</p>'],
'idChr': '1.01',
'title': 'CAPITOLUL I. „Critica critică sub înfăţişarea unui legător de cărţi“, sau critica critică în persoana d-lui Reichardt',
},
{'content': ['<p class="noind" style="text-align: center;"><a id="p0"></a>CAPITOLUL II</p>', '<h3 style="text-align: center;" title="CAPITOLUL II. „Critica critică“ ca „Mühleigner“, sau critica critică în persoana d-lui Jules Faucher"><a id="p1"></a>„Critica critică“ ca „Mühleigner“, <a href="javascript:void(0);" id="n4">[4]</a><br/>sau critica critică în persoana d-lui Jules Faucher</h3>', '<p>\xa0</p>', '<p><a id="p2"></a>După ce critica, prin înjosirea ei până la absurdităţi în limbi străine, a adus conştiinţei de sine servicii dintre cele mai mari şi în acelaşi timp, prin această faptă, a eliberat lumea de pauperism, se înjoseşte şi până la <i>absurditatea</i> în <i>practică</i> şi în <i>istorie</i>. Ea se apucă de <i>„problemele de actualitate din Anglia“</i> şi ne dă o <i>schiţă a istoriei industriei engleze</i>, schiţă care este autentic <i>critică.</i> <a href="javascript:void(0);" id="n5">[5]</a></p>', '<p><a id="p3"></a>Suficientă sieşi, desăvârşită şi închegată în sine, critica nu poate, fireşte, să recunoască istoria aşa cum aceasta s-a petrecut în realitate, căci implicit ar însemna să recunoască masa cea ticăloasă în toată masivitatea caracterului ei de masă, atunci când este vorba tocmai de a elibera masa de caracterul ei de masă. De aceea istoria este eliberată de caracterul ei de creaţie a masei (van ihrer Massenhaftigkeit), iar critica, ce se comportă <i>liber</i> faţă de obiectul ei, se adresează astfel istoriei: <i>tu trebuie să te fi petrecut în cutare şi cutare fel!</i> Toate legile criticii au putere <i>retroactivă; înainte</i> de decretele ei, istoria s-a petrecut cu totul altfel decât <i>după aceste</i> decrete. Tocmai de aceea istoria creată de masă (die massenhafte Geschichte), aşa-zisa istorie <i>reală</i>, diferă considerabil de istoria <i>critică</i>, care se desfăşoară în faţa noastră începând de la pagina a 4-a din numărul al VII-lea al revistei „Literatur-Zeitung“.</p>', '<p><a id="p4"></a>În istoria reală n-au existat <i>oraşe industriale</i> înainte de a fi existat <i>fabrici;</i> în istoria critică însă, unde, aşa cum se întâmplă şi la <i>Hegel</i>, fiul îl zămisleşte pe tatăl său, <i>Manchester</i>, <i>Bolton</i> şi <i>Preston</i> erau oraşe industriale înfloritoare într-o vreme când nici pomeneală nu era de fabrici. În istoria reală, <i>industria bumbacului</i> îşi datorează existenţa mai ales maşinii <i>„Jenny“</i> a lui <i>Hargreaves</i> şi maşinii <i>„Throstle“</i> (maşină de tors acţionată de forţa apei) a lui <i>Arkwright</i>, pe când maşina <i>„Mule“</i> <a href="javascript:void(0);" id="n6">[6]</a> a lui <i>Crompton</i> n-a fost decât o perfecţionare a maşinii „Jenny“ cu ajutorul noului principiu descoperit de Arkwright. Istoria critică însă ştie să facă deosebiri; ea respinge cu dispreţ caracterele unilaterale ale maşinilor „Jenny“ şi „Throstle“ şi decerne coroana maşinii „Mule“, ca identitate speculativă a extremelor. În realitate, inventarea maşinilor „Throstle“ şi „Mule“ a deschis în acelaşi timp posibilitatea <i>folosirii forţei hidraulice</i> pentru acţionarea acestor maşini; dar critica critică separă unul de altul principiile pe care mâna grosolană a istoriei le-a amestecat, şi nu lasă să apară această folosire decât mai târziu, ca ceva cu totul deosebit. În realitate, invenţia maşinii cu aburi <i>a precedat</i> toate invenţiile de care am vorbit mai sus; în critică însă ea le încununează pe toate şi este deci <i>ultima</i> în timp.</p>', '<p><a id="p5"></a>În realitate, <i>legăturile de afaceri</i> dintre Liverpool şi Manchester, cu însemnătatea pe care au luat-o în zilele noastre, au apărut ca urmare a exportului de mărfuri engleze; în critică aceste legături de afaceri constituie cauza acestui export, şi atât legăturile de afaceri cât şi exportul sunt o urmare a vecinătăţii acestor două oraşe. În realitate, aproape toate mărfurile pe care Manchester le trimite pe continent trec prin <i>Hull;</i> în critică însă ele trec prin <i>Liverpool</i>.</p>', '<p><a id="p6"></a>În realitate, există în fabricile engleze toate <i>treptele de salarizare</i>, de la un şiling şi jumătate până la 40 de şilingi şi mai mult; în critică nu există decât<span class="spt"> <i>un</i></span> salariu, acela de 11 şilingi. În realitate, <i>maşina</i> înlocuieşte <i>lucrul manual</i>, în critică — <i>gândirea</i>. În realitate, în <i>Anglia</i> este permisă <i>coalizarea</i> muncitorilor pentru a obţine mărirea salariului, pe când în critică acest lucru este interzis, căci, atunci când vrea să-şi permită ceva, masa trebuie să ceară întâi autorizaţia criticii. În realitate, <i>munca în fabrici</i> este foarte <i>obositoare</i> şi provoacă boli specifice — s-au scris chiar tratate groase de medicină asupra acestor boli; în critică se consideră că „efortul excesiv nu poate să stânjenească munca, pentru că maşina este aceea care furnizează forţa“. În realitate maşina este o maşină, în critică ea are o <i>voinţă</i>, deoarece ea nu se odihneşte, nici muncitorul nu se poate odihni şi, prin urmare, el este supus unei voinţe străine.</p>', '<p><a id="p7"></a>Dar toate astea nu sunt decât floare la ureche. Critica nu se poate mulţumi cu <i>partidele reale (massenhafte Parteien)</i> existente în Anglia; ea creează altele noi, creează un <i>„partid industrial“</i>, lucru pentru care istoria ar trebui să-i fie recunoscătoare. În schimb, ea bagă într-o <i>singură</i> oală muncitori industriali şi fabricanţi — face oare să te sinchiseşti de astfel de fleacuri? — şi decretează că, dacă muncitorii industriali nu şi-au dat contribuţia la fondul Ligii împotriva legilor cerealelor, <a href="javascript:void(0);" id="n7">[7]</a> aceasta se datorează sărăciei şi nu relei-voinţe sau ataşamentului lor faţă de cartism, cum cred imbecilii de fabricanţi. Ea mai decretează că, dacă se abrogă legile cerealelor din Anglia, zilerii agricoli vor fi nevoiţi să accepte o scădere de salariu, afirmaţie la care ne-am îngădui să remarcăm foarte umil că această clasă oropsită nu se mai poate lipsi de nici o leţcaie mai mult fără a risca să moară literalmente de foame. Ea decreteză că în fabricile engleze se lucreză <i>16</i> ore pe zi, cu toate că naiva şi necritica lege engleză a avut grijă să stabilească că ziua de muncă nu poate să dureze mai mult de 12 ore. Ea decretează că Anglia trebuie să devină marele ateier al lumii, cu toate că, prin concurenţa lor, necriticii americani, germani şi belgieni strică englezilor o piaţă după alta. Ea decretează, în sfârşit, că <i>centralizarea proprietăţii</i> şi consecinţele ei pentru clasele de oameni ai muncii nu sunt cunoscute în Anglia nici de clasa celor avuţi, nici de clasa celor neavuţi, cu toate că imbecilii de cartişti îşi închipuie că le cunosc foarte bine, iar <i>socialiştii</i> cred că au expus de mult în amănunt aceste consecinţe, şi cu toate că chiar partizani whigi şi tory, cum sunt <i>Carlyle</i>, <i>Alison</i> şi <i>Gaskell</i>, au dovedit prin propriile lor lucrări că le cunosc foarte bine.</p>', '<p><a id="p8"></a>Critica decreteză că <i>legea zilei de muncă de 10 ore</i> a lordului <i>Ashley</i> <a href="javascript:void(0);" id="n8">[8]</a> este o măsură slabă, bazată pe principiul: calea de mijloc e calea de aur, iar lordul Ashley însuşi este o „imagine fidelă a activităţii constituţionale“, în timp ce până acum fabricanţii, cartiştii, proprietarii funciari, pe scurt tot ce costituie Anglia reală (die ganze Massenhaftigkeit Englands), au văzut în această măsură expresia, ce-i drept foarte atenuată, a unui principiu cât se poate de radical, căci ea ar pune securea la rădăcina comerţului exterior şi deci la rădăcina sistemului industrial, sau, mai bine zis, nu numai că ar pune securea, dar ar şi înfige-o adânc în această rădăcină. Critica critică este mai bine informată. Ea ştie că problema zilei de muncă de 10 ore a fost discutată în faţa unei „comisii“ a Camerei comunelor, pe când ziarele necritice ar vrea să ne încredinţeze că această „comisie“ era <i>Camera însăşi</i>, adică <i>„întreaga Cameră constituită în comitet“;</i> dar critica trebuie neapărat să înlăture această ciudăţenie a constituţiei engleze.</p>', '<p><a id="p9"></a>Critica critică, care <i>generează contrarul</i> ei: <i>prostia masei</i>, generează şi prostia lui sir James Graham şi, printr-o interpretare critică a limbii engleze, îi atibuie cuvinte pe care necriticul ministru de interne nu le-a spus niciodată; şi aceasta numai pentru ca prostia lui Graham să pună într-o lumină şi mai strălucitoare înţelepciunea criticii. Dacă ar fi să dăm crezare criticii, Graham ar fi afirmat că în fabrici maşinile se uzează în aproximativ 12 ani, indiferent dacă lucrează zilnic 10 sau 12 ore, şi că de aceea o lege care ar introduce ziua de muncă de 10 ore l-ar pune pe capitalist în imposibilitatea de a reproduce în 12 ani, prin lucrul maşinilor, capitalul investit în aceste maşini. Critica dovedeşte prin aceasta că îi atribuie lui sir James Graham un sofism, căci o maşină care lucrează zilnic cu <sup>1</sup>/<sub>6</sub> din timp mai puţin va rămâne, fireşte, în stare de funcţionare un timp mai îndelungat.</p>', '<p><a id="p10"></a>Oricât de justă ar fi această observaţie făcută de critica critică împotriva propriului ei sofism, trebuie, pe de altă parte, să se recunoască — şi aceasta în favoarea lui sir James Graham — că el însuşi a spus că sub regimul unei legi care ar introduce ziua de muncă de 10 ore maşina ar trebui să-şi mărească viteza în aceeaşi proporţie în care i se va fi redus timpul de lucru, cuvinte pe care critica le citează ea însăşi în [numărul] VIII, pag. 32, şi că, în această ipoteză, timpul de uzură ar rămâne acelaşi, adică 12 ani. Acest lucru trebuie să fie recunoscut cu atât mai mult, cu cât această recunoaştere înseamnă proslăvirea şi glorificarea „Criticii“ <i>[„der</i> Kritik“], fiindcă numai Critica este aceea care nu numai că a creat ea însăşi acest sofism, ci l-a şi spulberat. Critica se arată tot atât de mărinimoasă faţă de lordul <i>John Russell</i>, căruia îi atribuie intenţia de a modifica forma orânduirii de stat şi sistemul electoral; de unde trebuie să conchidem că, una din două, ori tendinţa criticii de a fabrica prostii este neobişnuit de puternică, ori lordul John Russell a devenit în ultimele opt zile un critic critic.</p>', '<p><a id="p11"></a>Cu adevărat grandioasă însă, în meşteşugul ei de a fabrica prostii, devine critica abia atunci când descoperă că muncitorii englezi — care în aprilie şi mai au organizat nenumărate mitinguri şi au întocmit nenumărate petiţii cu scopul de a obţine introducerea legii zilei de muncă de 10 ore, muncitorii care, de la un capăt la altul al districtelor industriale, se aflau într-o stare de agitaţie cum nu s-a mai văzut în ultimii doi ani —, că aceşti muncitori nu manifestă decât un „interes <i>parţial“</i> faţă de această problemă, cu toate că se constată că „şi limitarea legală a timpului de muncă îi preocupă pe ei“. Critica devine cu adevărat grandioasă atunci când, întrecându-se pe sine însăşi, face descoperirea colosală, strălucită, nemaiauzită că „cea mai mare parte a dorinţelor muncitorilor se îndreaptă spre abrogarea legilor cerealelor, abrogare care le dă iluzia unui ajutor imediat, şi că această situaţie va dura până în ziua când realizarea, devenită sigură, a acestor dorinţe le va dovedi în chip practic inutilitatea acestei abrogări“. Şi aceasta se spune despre muncitorii care la toate mitingurile publice obişnuiesc să alunge de la tribună pe oratorii care pledează pentru abrogarea legilor cerealelor, despre muncitorii care au făcut ca Liga împotriva legilor cerealelor să nu mai indrăznească să ţină mitinguri publice în nici un oraş industrial englez, despre muncitorii care consideră Liga drept singurul lor duşman şi care în timpul dezbaterilor asupra zilei de muncă de 10 ore au fost susţinuţi de conservatori, aşa cum s-a întâmplat mai întotdeauna până atunci la dezbaterea unor chestiuni similare. Încântătoare este critica şi atunci când găseşte că „muncitorii continuă să se lase ademeniţi de promisiunile largi ale <i>cartismului“</i>, care nu este decât expresia politică a opiniei publice a muncitorilor; când, în adâncul spiritului ei absolut, critica îşi dă seama că „ambele grupări, gruparea politică şi cea a proprietarilor funciari şi a proprietarilor de fabrici, <i>nu se mai</i> confundă şi <i>nu mai</i> coincid“, în timp ce noi până acum n-am mai auzit ca gruparea proprietarilor funciari şi a proprietarilor de fabrici — dat fiind caracterul restrâns, din punct de vedere numeric, al acestor două clase de proprietari şi egalitatea lor în ceea ce priveşte drepturile politice (cu exceptia câtorva pairi) — să aibă un caracter atât de larg, şi ca această grupare, care de fapt este expresia cea mai consecventă a partidelor politice şi reprezintă vârfurile lor, să se identifice în mod absolut cu partidele politice. Amuzantă este critica atunci când atribuie campionilor abrogării legilor cerealelor necunoaşterea faptului că, ceteris paribus [celelalte împrejurări rămânând neschimbate], o scădere a preţului cerealelor ar avea drept urmare necesară o scădere a salariilor şi că deci nimic nu s-ar schimba, pe când în realitate aceşti domni se aşteaptă ca scăderea inevitabilă a salariilor şi deci a cheltuielilor de producţie să aducă o exindere a pieţei, deci o scădere a concurenţei printre muncitori, fapt datorită căruia salariile s-ar menţine totuşi, în raport cu preţul cerealelor, la un nivel ceva mai ridicat decât în momentul de faţă.</p>', '<p><a id="p12"></a>Critica, care, plină de încântare artistică, creează liber contrarul ei, absurditatea, aceeaşi critică care acum doi ani exclama: „Critica vorbeşte nemţeşte, teologia vorbeşte latineşte“, <a href="javascript:void(0);" id="n9">[9]</a> aceeaşi critică a învăţat acum <i>englezeşte</i> şi numeşte pe proprietarii funciari „Landeigner“ (land-owners), pe proprietarii de fabrici „Mühleigner“ (mill-owners) — mill se numeşte în engleză orice fabrică ale cărei maşini sunt puse în mişcare de forţa aburului sau de forţă hidraulică —, pe munitori <i>„Hände“</i> [braţe] (hands), iar în loc de „intervenţie“ spune interferenţă (interference). Şi în nesfârşita ei milă pentru limba engleză, care e pe de-a-ntregul pătrunsă de păcătosul caracter de masă (von sündhafter Massenhaftigkeit), catadicseşte s-o îndrepte şi s-o dezbare de regula pedantă în virtutea căreia englezii pun titlul „sir“ înaintea <i>pronumelui</i> cavalerilor şi al baroneţilor. Masa zice: „sir James Graham“, critica — „sir Graham“.</p>', '<p><a id="p13"></a>Transformând istoria şi limba <i>engleză</i>, critica o face din <i>principiu</i>, şi nu din <i>uşurinţă</i>, lucru pe care ni-l va dovedi îndată temeinicia cu care tratează <i>istoria d-lui Nauwerck</i>.</p>'],
'idChr': '1.02',
'title': 'CAPITOLUL II. „Critica critică“ ca „Mühleigner“, sau critica critică în persoana d-lui Jules Faucher',
},
{'content': ['<p class="noind" style="text-align: center;"><a id="p0"></a>CAPITOLUL III</p>', '<h3 style="text-align: center;" title="CAPITOLUL III. „Temeinicia criticii critice“, sau critica critică în persoana d-lui J. (Jungnitz?)"><a id="p1"></a>„Temeinicia criticii critice“,<br/>sau critica critică în persoana d-lui J. (Jungnitz?) <a href="javascript:void(0);" id="n10">[10]</a></h3>', '<p>\xa0</p>', '<p><a id="p2"></a>Disputa nespus de importantă dintre d-l <i>Nauwerck</i> şi Facultatea de filozofie din Berlin nu putea să rămână în afara atenţiei criticii; şi ea doar a trecut prin ceva asemănător şi de aceea soanta d-lui Nauwerck trebuie să-i servească drept fundal, pe care să se contureze cu atât mai izbitor destituirea ei <i>de la Bonn</i>. <a href="javascript:void(0);" id="n11">[11]</a> Deoarece critica s-a obişnuit să considere povestea de la Bonn ca evenimentul cel mai important al secolului şi a scris chiar „Filozofia destituirii criticii“, era de aşteptat ca ea să transforme „coliziunea“ de la Berlin într-o construcţie filozofică asemănătoare, elaborată în amănunt. Ea dovedeşte apriori că totul trebuia să se petreacă într-acest chip, şi nu altfel, şi anume:</p>', '<p><a id="p3"></a>1) De ce Facultatea de filozofie a trebuit să intre în „coliziune“ cu un filozof al statului, şi nu cu un logician sau cu un metafizician;</p>', '<p><a id="p4"></a>2) de ce această coliziune nu putea să fie atât de dură şi nici atât de hotărâtă cum a fost conflictul de la Bonn dintre critică şi teologie;</p>', '<p><a id="p5"></a>3) de ce această coliziune n-a fost, la urma urmei, decât o prostie, din moment ce în coliziunea ei de la Bonn critica epuizase deja toate principiile posibile, orice conţinut posibil şi că de aici înainte istoriei universale nu-i rămânea decât să plagieze critica;</p>', '<p><a id="p6"></a>4) de ce Facultatea de filozofie s-a simţit ea însăşi vizată în atacurile îndreptate împotriva scrierilor d-lui Nauwerck;</p>', '<p><a id="p7"></a>5) de ce d-lui N[auwerck] nu i-a rămas altceva de făcut decât să se retragă de bunăvoie;</p>', '<p><a id="p8"></a>6) de ce facultatea a trebuit să-l apere pe d-l N[auwerck] dacă nu voia să se dezică de ea însăşi;</p>', '<p><a id="p9"></a>7) de ce „dezbinarea dinăuntrul facultăţii însăşi a trebuit în mod necesar să se înfăţişeze în aşa fel“ încât facultatea să dea dreptate atât lui N[auwerck] cât şi cârmuirii şi în acelaşi timp să nu dea dreptate nici unuia dintre ei;</p>', '<p><a id="p10"></a>8) de ce facultatea n-a găsit în scrierile lui N[auwerck] nici un motiv pentru îndepărtarea lui;</p>', '<p><a id="p11"></a>9) care este cauza lipsei de claritate a votului în ansamblul lui;</p>', '<p><a id="p12"></a>10) de ce facultatea, „în calitatea ei de for ştiinţific (!), se crede (!) în drept (!) să cerceteze fondul problemei“; şi, în sfârşit,</p>', '<p><a id="p13"></a>11) de ce facultatea nu vrea totuşi să scrie aşa cum scrie d-l N[auwerck].</p>', '<p><a id="p14"></a>Critica consacră acestor importante probleme patru pagini de o rară profunzime, şi cu acest prilej demonstrează, întemeiat pe logica lui Hegel, de ce totul s-a petrecut aşa cum s-a petrecut şi de ce însuşi dumnezeu n-ar fi putut schimba nimic. Într-un alt loc, critica spune că nu cunoaştem încă în mod temeinic nici o epocă istorică; modestia nu-i permite să spună că cunoaşte foarte bine cel puţin propria ei coliziune cât şi cea a lui Nauwerck, care, ce-i drept, nu sunt epoci, dar care, după părerea criticii, <i>fac</i> epocă.</p>', '<p><a id="p15"></a>Critica critică, „depăşind“ în sine „momentul“ <i>„temeiniciei“</i>, devine <i>„liniştea cunoaşterii“</i>.</p>'],
'idChr': '1.03',
'title': 'CAPITOLUL III. „Temeinicia criticii critice“, sau critica critică în persoana d-lui J. (Jungnitz?)',
},
{'content': ['<p class="noind" style="text-align: center;"><a id="p0"></a>CAPITOLUL IV</p>', '<h3 style="text-align: center;" title="CAPITOLUL IV. „Critica critică“ ca liniştea cunoaşterii, sau „critica critică“ în persoana d-lui Edgar"><a id="p1"></a>„Critica critică“ ca liniştea cunoaşterii,<br/>sau „critica critică“ în persoana d-lui Edgar</h3>', '<h5 id="sigil_toc_id_1" style="text-align: center;" title="1. „L’Union ouvrière“ de Flora Tristan"><a id="p2"></a>1. „L’Union ouvrière“ de Flora Tristan <a href="javascript:void(0);" id="n12">[12]</a></h5>', '<p><a id="p3"></a>Socialiştii francezi afirmă: muncitorul face totul, produce totul, şi totuşi nu are nici drepturi, nici proprietate, într-un cuvânt nu are nimic. Prin gura d-lui <i>Edgar</i>, care este o întruchipare a <i>liniştei cunoaşterii</i>, critica răspunde:</p>', '<blockquote><a id="p4"></a>„Pentru a putea crea totul este nevoie de o conştiinţă superioară conştiinţei muncitorului. Propoziţia nu este adevărată decât dacă o inversăm: muncitorul nu face nimic, de aceea nu posedă nimic; şi nu face nimic pentru că munca lui rămâne totdeauna o muncă individuală, menită să satisfacă nevoile lui strict personale, rămâne o muncă pur cotidiană“.</blockquote>', '<p><a id="p5"></a>Aici critica atinge acea culme a abstracţiei de unde numai propriile ei creaţii mintale şi generalităţi contrare oricărei realităţi îi par a fi „ceva“ sau chiar <i>„totul“</i>. Muncitorul nu creează nimic pentru că nu creează decât obiecte „individuale“, adică sensibile, tangibile, fără spirit şi fără critică, obiecte de care critica pură are oroare. Tot ce este real, tot ce este viu este necritic, ţine de masă (ist masenhaft), deci nu este „nimic“, şi numai creaţiile ideale, fanteziste ale criticii critice sunt <i>„totul“</i>.</p>', '<p><a id="p6"></a>Muncitorul nu creează nimic pentru că munca lui rămâne o muncă individuală, menită să satisfacă numai propriile lui nevoi, adică pentru că, în actuala ordine a lumii, diferitele ramuri, strâns legate, ale muncii sunt despărţite între ele, ba sunt chiar opuse una alteia, într-un cuvânt pentru că munca nu este <i>organizată</i>. Însăşi teza criticii, dacă luăm această teză în singurul sens raţional pe care îl poate avea, reclamă organizarea muncii. Flora Tristan — analiza lucrării căreia a prilejuit această strălucită teză — cere acelaşi lucru şi, pentru insolenţa de a fi luat-o înaintea criticii critice, este tratată de aceasta din urmă „en canaille“ [cu dispreţ]. Muncitorul nu creează nimic; această teză este de altminteri — abstracţie făcând de faptul că muncitorul <i>izolat</i> nu produce nimic <i>întreg</i>, ceea ce este o tautologie — complet absurdă. Critica critică nu creează nimic; muncitorul creează totul, şi o face în aşa măsură încât şi prin creaţiile spiritului său face de ruşine întreaga critică; muncitorii englezi şi francezi ne oferă cea mai bună dovadă în această privinţă. Muncitorul îl creează chiar pe <i>om;</i> criticul va rămâne însă pentru totdeauna un neom, având în schimb satisfacţia de a fi un critic critic.</p>', '<blockquote><a id="p7"></a>„Flora Tristan ne dă un exemplu de acel dogmatism feminin care vrea să aibă o formulă şi şi-o făureşte din categoriile existentului“.</blockquote>', '<p><a id="p8"></a>Critica nu face decât „să-şi făurească formule din categoriile existentului“, şi anume din filozofia <i>hegeliană</i> existentă şi din aspiraţiile sociale existente; formule, nimic altceva decât formule; şi, cu toate invectivele ei împotriva dogmatismului, ea se osândeşte singură la dogmatism, şi chiar la dogmatism <i>feminin</i>. Ea este şi rămâne o babă; ea este filozofia <i>hegeliană</i> văduvită şi vestejită, care îşi sulemeneşte şi îşi găteşte trupul, uscat până la abstracţia cea mai respingătoare, şi aruncă ochiade în toate colţurile Germaniei în căutarea unui amator.</p>', '<h5 id="sigil_toc_id_2" style="text-align: center;"><a id="p9"></a>2. Béraud despre prostituate</h5>', '<p><a id="p10"></a>Din moment ce a binevoit să se ocupe de problemele sociale, d-l Edgar se amestecă şi în <i>„relaţiile de desfrâu“</i> ([numărul] V, pag. 26).</p>', '<p><a id="p11"></a>El critică cartea scrisă de Béraud, comisar de poliţie de la Paris, despre prostituţie, pentru că înainte de toate îl interesează <i>„punctul de vedere“</i> pe care se situează „Béraud atunci când apreciază situaţia prostituatelor în societate“. „Liniştea cunoaşterii“ se miră că un om din poliţie se situează pe un punct de vedere poliţienesc, şi dă masei să înţeleagă că acest punct de vedere este complet fals. Dar nu-i dă să înţeleagă care e punctul ei de vedere. Fireşte! Când critica se ocupă de prostituate, nu-i poţi cere s-o facă în public.</p>', '<h5 id="sigil_toc_id_3" style="text-align: center;"><a id="p12"></a>3. Dragostea</h5>', '<p><a id="p13"></a>Pentru a ajunge la o deplină „linişte a cunoaşterii“, Critica critică trebuie să încerce înainte de toate să se descotorosească de <i>dragoste</i>. Dragostea este o pasiune, şi nimic nu-i mai primejdios pentru liniştea cunoaşterii decât pasiunea. De aceea, în legătură cu romanele d-nei von Paalzow, pe care d-l Edgar ne asigură că „le-<i>a studiat</i> temeinic“, d-sa biruie „un lucru <i>copilăros</i> cum este <i>aşa-zisa dragoste“</i>. Dragostea este o adevărată grozăvie, care stârneşte mânia criticii critice, îi răscoleşte fierea şi o face chiar să-şi piardă minţile.</p>', '<blockquote><a id="p14"></a>„Dragostea... este o zeiţă crudă, care, ca orice divinitate, vrea ca omul să i se dea în întregime, şi nu se declară mulţumită decât atunci când acesta îi jertfeşte nu numai sufletul său, ci şi eul său fizic. Cultul dragostei este suferinţa, iar apogeul acestui cult este jertfa de sine, sinuciderea“.</blockquote>', '<p><a id="p15"></a>Pentru a transforma dragostea în „moloh“, într-un diavol întruchipat, d-l Edgar o transformă mai întâi în zeiţă. Devenind zeiţă, adică un obiect al teologiei, ea este, fireşte, supusă <i>criticii teologiei;</i> de altfel toată lumea ştie că de la dumnezeu până la diavol nu este decât un pas. D-l Edgar transformă dragostea în „zeiţă“, şi chiar într-o „zeiţă crudă“, făcând din <i>omul care iubeşte</i>, din dragostea <i>omului</i>, omul <i>dragostei</i>, separând de om <i>„dragostea“</i> ca o esenţă aparte şi atribuindu-i acesteia ca atare o existenţă de sine stătătoare. Prin acest proces simplu, prin această transformare a predicatului în subiect, poţi transforma critic toate determinările şi toate manifestările fiinţei umane în <i>fiinţe fantastice</i> şi în <i>înstrăinări</i> de sine ale fiinţei umane. Astfel, de pildă, critica critică face din critică, ca predicat şi activitate a omului, un subiect aparte, şi anume o critică îndreptată spre sine însuşi, adică o <i>critică critică:</i> un „moloh“, al cărui cult este jertfa de sine, sinuciderea omului, în primul rând sinuciderea <i>facultăţii</i> lui <i>de a gândi</i>.</p>', '<blockquote><a id="p16"></a><i>„Obiect</i> — exclamă liniştea cunoaşterii —, obiect, iată expresia justă, căci, pentru cel ce iubeşte, cel iubit (femininul lipseşte) importă numai ca <i>acest obiect exterior al afecţiunii</i> celui dintâi, obiect în care vrea să-şi vadă satisfăcut propriul său simţământ egoist“.</blockquote>', '<p><a id="p17"></a><i>Obiect!</i> Ce lucru îngrozitor! Nu există nimic mai respingător, mai profan, cu un mai pronunţat caracter de masă decât <i>obiectul</i> — à bas [jos] obiectul! Cum putea subiectivitatea absolută, actus purus [actul pur], critica <i>„pură“</i> să nu vadă în dragoste sa bête noire [lucrul cel mai nesuferit], o întrupare a diavolului, cum putea ea să nu vadă toate acestea în dragoste, care mai mult ca orice îl învaţă pe om să creadă în lumea obiectivă din afara lui, care nu numai că face din om un obiect, dar şi în obiect un om!</p>', '<p><a id="p18"></a>Dragostea, continuă scoasă din fire liniştea cunoaşterii, dragostea nu se mulţumeşte să-l transforme pe om în <i>categoria „obiect“</i> pentru alt om; ea îl transformă chiar într-un obiect <i>determinat</i>, <i>real</i>, în <i>acest</i> obiect rău, individualizat (vezi Hegel, „Fenomenologia“, <a href="javascript:void(0);" id="n13">[13]</a> cu privire la categoriile: Acesta şi Acela, unde se polemizează şi împotriva categoriei rele <i>„Acesta“)</i>, <i>exterior</i>, care are nu numai o existenţă interioară, ascunsă în creier, ci şi una sensibilă.</p>', '<blockquote><a id="p19"></a>Amorul<br/>Nu stă numai în creier zăvorât.</blockquote>', '<p><a id="p20"></a>Nu, iubita este un <i>obiect sensibil</i>, şi critica critică cere ca, atunci când se înjoseşte să recunoască un obiect, acesta să fie cel puţin un obiect <i>nesensibil</i>. Dar dragostea este un <i>materialist necritic</i> şi <i>necreştin</i>.</p>', '<p><a id="p21"></a>În sfârşit, dragostea merge până acolo încât transformă un om în <i>„acest obiect exterior al afecţiunii“</i> altui om, într-un obiect în care îşi găseşte satisfacerea simţământul <i>egoist</i> al altui om, <i>egoist</i> pentru că <i>îşi caută</i> în alt om <i>propria sa esenţă</i>, dar aşa ceva nu trebuie îngăduit. Critica critică e atât de <i>liberă</i> de orice <i>egoism</i>, încât <i>găseşte</i> epuizată <i>în propriul</i> ei <i>eu</i> totalitatea esenţei omeneşti.</p>', '<p><a id="p22"></a>Fireşte că d-l Edgar nu ne spune prin ce se deosebeşte iubita de celelalte „obiecte exterioare ale afecţiunii în care îşi găsesc satisfacerea simţămintele egoiste ale oamenilor“. Fermecătorul obiect al dragostei, atât de plin de înţelesuri şi de conţinut, nu sugerează liniştei cunoaşterii decât schema categorială: „acest obiect exterior al afecţiunii“, întocmai cum o cometă, de pildă, nu sugerează filozofului speculativ al naturii decât categoria „negativitate“. Făcând din om obiectul exterior al afecţiunii sale, omul, ce-i drept, după propria mărturisire a criticii critice, îi atribuie acestuia „însemnătate“, dar, ca să zicem aşa, <i>o însemnătate obiectivă</i>, pe când însemnătatea pe care critica o atribuie obiectelor nu este altceva decât însemnătatea pe care şi-o atribuie sie însăşi şi care, prin urmare, nici nu se afirmă în <i>„existenţa</i> cea rea <i>exterioară“</i>, ci în <i>„neantul“</i> obiectului însemnat din punct de vedere critic.</p>', '<p><a id="p23"></a>Dacă pentru liniştea cunoaşterii omul real nu reprezintă un <i>obiect</i>, în schimb <i>omenirea</i> reprezintă pentru ea un <i>lucru</i>. Dragostea critică „se <i>fereşte</i> înainte de toate ca din cauza persoanei să nu uite <i>lucrul</i>, care nu este altceva decât lucrul însuşi al omenirii“. Dragostea necritică nu separă omenirea de omul individual, de omul ca persoană.</p>', '<blockquote><a id="p24"></a>„Dragostea însăşi, ca o pasiune <i>abstractă</i>, despre care nu se ştie de unde vine şi încotro se duce, nu poate prezenta interes pentru o dezvoltare <i>interioară“</i>.</blockquote>', '<p><a id="p25"></a>Pentru liniştea cunoaşterii, dragostea este o pasiune abstractă în sensul limbajului <i>speculativ</i>, în care concretul se numeşte abstract, iar abstractul concret.</p>', '<p><a id="p26"></a>Cum zice poetul:</p>', '<blockquote><a id="p27"></a>De unde vine, cine-i ea<br/>Era o taină nepătrunsă.<br/>Pleca, şi urma-i se pierdea,<br/>Şi vraja-i rămânea ascunsă. <a href="javascript:void(0);" id="n14">[14]</a></blockquote>', '<p class="noind"><a id="p28"></a>Pentru abstracţie, dragostea este „fata de pe meleaguri străine“, fără paşaport dialectic, şi de aceea poliţia critică o expulzează din ţară.</p>', '<p><a id="p29"></a>Pasiunea dragostei nu poate prezenta interes pentru o dezvoltare <i>interioară</i>, pentru că nu poate fi construită apriori, pentru că dezvoltarea ei este o dezvoltare reală care are loc în lumea simţurilor şi între indivizi reali. Interesul principal al construcţiei speculative stă însă în întrebările „de unde“ şi „încotro“. „De unde“ este tocmai „<i>necesitatea</i> unui concept, dovada şi deducţia lui“ (Hegel). „Încotro“ este determinarea „prin care fiecare verigă a circuitului speculativ, ca element însufleţit al metodei, este în acelaşi timp începutul unei noi verigi“ (Hegel). Dragostea ar merita deci „interesul“ criticii speculative numai dacă „de unde“ şi „încotro“, aplicate ei, ar putea fi construite apriori.</p>', '<p><a id="p30"></a>Critica critică combate aici nu numai dragostea, ci tot ce este viu, nemijlocit, orice experienţă senzorială, orice experienţă <i>reală</i> în general, despre care niciodată nu <i>se ştie</i> apriori „de unde“ şi „încotro“.</p>', '<p><a id="p31"></a>Prin victoria sa asupra dragostei, d-l Edgar s-a <i>afirmat</i> pe deplin ca „linişte a cunoaşterii“ şi, ocupându-se de <i>Proudhon</i>, poate dovedi îndată o mare virtuozitate de cunoaştere, pentru care <i>„obiectul“</i> a încetat de a mai fi <i>„acest obiect exterior“</i>, şi totodată poate dovedi o şi mai mare <i>antipatie</i> faţă de limba franceză.</p>', '<h5 id="sigil_toc_id_4" style="text-align: center;"><a id="p32"></a>4. Proudhon</h5>', '<p><a id="p33"></a>După spusele criticii critice, nu <i>Proudhon</i>, ci <i>„punctul de vedere</i> proudhonist“ a scris lucrarea „Qu’est-ce que la propriété?“ <a href="javascript:void(0);" id="n15">[15]</a></p>', '<blockquote><a id="p34"></a>„Încep descrierea punctului de vedere proudhonist cu o caracterizare a scrierii sale“ (a punctului de vedere) „«Ce este proprietatea?»“.</blockquote>', '<p><a id="p35"></a>Deoarece numai scrierile punctului de vedere critic au de la sine caracter, caracterizarea critică începe în mod necesar prin a imprima un anumit caracter scrierii lui Proudhon. D-l Edgar imprimă acestei scrieri un caracter prin aceea că o <i>traduce</i>. El îi imprimă, fireşte, un caracter <i>rău</i>, pentru că o transformă într-un <i>obiect</i> al „Criticii“.</p>', '<p><a id="p36"></a>Scrierea lui Proudhon este deci supusă unui dublu atac din partea d-lui Edgar: unul <i>tacit</i>, în traducerea lui caracterizantă, iar atul <i>făţiş exprimat</i>, în notele sale marginale critice. Vom vedea că d-l Edgar dă dovadă de o forţă nimicitoare mai mare atunci când traduce decât atunci când comentează.</p>', '<h6 id="sigil_toc_id_5" style="text-align: center;"><a id="p37"></a>Traducere caracterizantă nr. 1</h6>', '<blockquote><a id="p38"></a>„Nu vreau (zice Proudhon tradus în mod critic) să dau un sistem al noului; nu vreau decât desfiinţarea privilegiului, desfiinţarea sclaviei... dreptate, nimic altceva decât dreptate, iată părerea mea“.</blockquote>', '<p><a id="p39"></a>Proudhon cel caracterizat se mărgineşte la a voi şi a fi de părere, pentru că „bunăvoinţa“ şi „părerea“ neştiinţifică sunt atribute caracteristice ale masei necritice. Proudhon cel caracterizat adoptă atitudinea smerită care şade bine masei şi subordonează ceea ce vrea faţă de ceea ce <i>nu</i> vrea. El nu pretinde că vrea să dea un sistem al noului; el vrea ceva mai puţin, el nu vrea <i>nimic</i> altceva decât desfiinţarea privilegiului etc. Pe lângă această subordonare critică a voinţei pe care o are faţă de voinţa pe care nu o are, primele lui cuvinte se disting îndată printr-o specifică lipsă de logică. Autorul, care îşi începe lucrarea spunând că nu vrea să dea un sistem al noului, trebuie să ne spună, fireşte, ce anume vrea să dea, fie că este vorba de idei vechi sistematizate sau de idei noi nesistmatizate. Dar Proudhon cel caracterizat, care nu vrea să dea un sistm al noului, vrea el oare să dea desfiinţarea privilegiilor? Nu. El o <i>vrea</i> numai.</p>', '<p><a id="p40"></a>Adevăratul Proudhon spune: „Je ne fait pas le système; je demande la fin du privilège“ [„Eu nu creez nici un sistem; eu cer desfiinţarea privilegiului“] etc. Eu nu creez nici un sistem, eu cer etc. Cu alte cuvinte, adevăratul Proudhon declară că nu urmăreşte ţeluri abstract ştiinţifice, ci formulează faţă de societate revendicări practice imediate. Şi revendicarea pe care o formulează nu e arbitrară. Ea e motivată şi justificată prin întreaga lui expunere; ea este rezumatul acestei expuneri, căci: „Justice, rien que justice; tel est le resumé de mon <i>discours“</i> [„Dreptate, nimic altceva decât dreptate; iată concluzia expunerii mele“]. Cu teza sa: „Dreptate, nimic altceva decât dreptate, iată părerea mea“, Proudhon cel caracterizat se încurcă cu atât mai rău cu cât el mai crede multe alte lucruri, şi, după spusele d-lui Edgar, <i>„crede“</i>, de pildă, că filozofia n-a fost destul de practică, <i>„crede“</i> că spulberă afirmaţiile lui Charles Comte etc.</p>', '<p><a id="p41"></a>Proudhon cel critic se întreabă: „Înseamnă oare că <i>omul</i> este dator să fie veşnic nefericit?“, adică se întreabă dacă nefericirea este menirea morală a omului. Adevăratul Proudhon este un francez uşuratic şi se întreabă dacă nefericirea este o necesitate materială, o <i>fatalitate</i>. (L’homme <i>doit</i>-il être éternellement malheureux? [Omul <i>trebuie</i> să fie oare veşnic nefericit?]).</p>', '<p><a id="p42"></a>Adevăratul Proudhon, omul din masă (der massenhafte Proudhon), spune:</p>', '<blockquote><a id="p43"></a>„Et sans m’arrêter aux explications à toute fin des entrepreneurs de réformes, accusant de la détresse générale ceux-ci la lâchete et l’impéritie du pouvoir, ceux-là les conspirateurs et les émeutes, d’autres l’ignorance et la corruption générale“ etc. [„Şi fără să mă opresc asupra explicaţiilor peremptorii ale fabricanţilor de reforme, dintre care unii aruncă vina mizeriei generale asupra laşităţii şi nepriceperii cârmuitorilor, alţii asupra conspiratorilor şi a răscoalelor, iar ceilalţi asupra ignoranţei şi asupra corupţiei generale“ etc.]</blockquote>', '<p><a id="p44"></a>Pentru că expresia à toute fin este o expresie rea, a masei (massenhafter Ausdruck), care nu se găseşte în dicţionarele germane de masă (massenhafte Wörterbücher), Proudhon cel critic omite, fireşte, determinarea mai precisă a „explicaţiilor“. Acest termen este luat din jurisprudenţa franceză, care este şi ea legată de masă, iar explications à toute fin înseamnă explicaţii peremptorii. Proudhon cel critic aduce jigniri <i>„reformiştilor“</i>, adică unui partid socialist francez; <a href="javascript:void(0);" id="n16">[16]</a> adevăratul Proudhon jigneşte pe fabricanţii de reforme. Adevăratul Proudhon distinge diferite categorii de entrepreneurs de réformes. Unii, ceux-ci, spun <i>cutare lucru</i>, alţii, ceux-là, spun <i>cutare lucru</i>, în sfârşit alţii, d’autres, spun <i>cutare lucru</i>. Proudhon cel critic însă pune pe <i>aceiaşi reformişti</i> „să acuze când una, când alta“, ceea ce dovedeşte în orice caz nestatornicia lor. Adevăratul Proudhon, care se călăuzeşte după practica masei din Franţa, vorbeşte despre „les conspirateurs et les émeutes“, adică întâi de conspiratori şi pe urmă de acţiunile lor, răscoalele. Dimpotrivă, Proudhon cel critic, care pusese în aceeaşi oală diferitele categorii de reformişti, clasifică pe rebeli şi zice deci: con1piratori şi <i>rebeli</i>. Adevăratul Proudhon vorbeşte despre <i>ignoranţă</i> şi despre <i>„corupţia generală“</i>. Proudhon cel critic transformă ignoranţa în prostie, „corupţia“ în „depravare“ şi, în calitatea sa de critic critic, sfârşeşte prin a face din prostie un fenomen <i>general</i>. El însuşi dă imediat o pildă în această privinţă, punând cuvântul general la singular, şi nu la plural. El scrie: l’ignorance et la corruption général<i>e</i>, dar vrea să spună: prostia generală şi depravarea generală. Potrivit gramaticii franceze necritice, el ar fi trebuit să scrie: l’ignorance et la corruption général<i>es</i>.</p>', '<p><a id="p45"></a>Proudhon cel caracterizat, care vorbeşte şi gândeşte altfel decât Proudhon cel adevărat, a parcurs, bineînţeles, o altă cale de <i>dezvoltare intelectuală</i>. El „i-a consultat pe maeştrii ştiinţei, a citit sute de cărţi de drept şi de filozofie etc. şi s-a convins <i>în cele din urmă</i> că noi n-am priceput niciodată sensul cuvintelor dreptate, echitate, libertate“. Adevăratul Proudhon a crezut că a înţeles <i>de la început</i> (j’ai cru <i>d’abord</i> reconnaître [am crezut că am înţeles <i>de la început</i>]) ceea ce Proudhon cel critic a înţeles <i>„în cele din urmă“</i>. Transformarea critică a lui d’abord în en fin [în sfârşit] este necesară, pentru că masei nu-i este permis să creadă că a înţeles ceva „de la început“. Adevăratul Proudhon povesteşte fără ocol cât de mult l-a zguduit acest rezultat straniu al studiilor sale şi că el a refuzat să creadă acest lucru. El s-a hotărât deci să facă o <i>„probă de verificare“</i> şi s-a întrebat: „E cu putinţă ca toată omenirea să se fi înşelat vreme atât de îndelungată asupra principiilor aplicării moralei? Cum şi de ce s-a înşelat?“ etc. El şi-a spus că exactitatea observaţiilor sale depinde de răspunsul la aceste întrebări. El a ajuns la concluzia că în morală, ca şi în toate celelalte ramuri de cunoştinţe, erorile <i>„constituie trepte ale ştiinţei“</i>. Dimpotrivă, Proudhon cel critic se încrede imediat în prima impresie pe care o fac asupra lui studiile sale de economie politică, studiul dreptului şi alte studii similare. Se-nţelege, masei nu-i este îngăduit să procedeze într-un chip <i>temeinic;</i> ea ridică neapărat la rangul de adevăruri incontestabile primele rezultate ale studiilor ei. Ea are „de la început o părere gata formată, înainte de a se fi măsurat cu contrarul ei“; iată de ce „se constată“ mai târziu „că n-a ajuns nici la început atunci când ea crede că a ajuns la sfârşit“.</p>', '<p><a id="p46"></a>De aceea Proudhon cel critic continuă să raţioneze în chipul cel mai incoerent şi mai inconsistent:</p>', '<blockquote><a id="p47"></a>„Cunoaşterea legilor morale nu este completă de la început: <i>de aceea</i> ea poate să fie câtva timp suficientă pentru progresul social; dar până la urmă ea ne va duce pe o cale greşită“.</blockquote>', '<p><a id="p48"></a>Proudhon cel critic nu motivează de ce o cunoaştere incompletă a legilor morale poate să fie suficientă pentru progresul social fie chiar numai <i>o singură</i> zi. Adevăratul Prodnon însă s-a întrebat mai întâi dacă şi de ce toată omenirea a putut să se înşele vreme atât de îndelungată, şi numai după ce a găsit răspunsul că toate erorile constituie trepte ale ştiinţei, că cele mai incomplete judecăţi ale noastre cuprind O sumă de adevăruri care sunt suficiente pentru un anumit număr de inducţii, ca şi pentru o sferă determinatâ din viaţa practică, şi că dincolo de acest număr şi de această sferă ele duc în teorie la absurd şi în practică la ruină, numai după aceasta el poate să spună că chiar o cunoaştere incompletă a legilor morale poate să fie câtva timp suficientă pentru progresul social.</p>', '<p><a id="p49"></a>Proudhon cel critic spune:</p>', '<blockquote><a id="p50"></a>„Dar dacă o nouă cunoaştere a devenit necesară, se iscă o luptă aprigă între prejudecăţile vechi şi ideea cea nouă“.</blockquote>', '<p><a id="p51"></a>Cum se poate isca o luptă împotriva unui adversar care <i>nu</i> există <i>încă?</i> Şi deşi Proudhon cel critic ne-a spus, ce-i drept, că o idee nouă a devenit necesară, el n-a spus totuşi că ea a şi <i>apărut</i>.</p>', '<p><a id="p52"></a>Adevăratul Proudhon spune:</p>', '<blockquote><a id="p53"></a>„De îndată ce cunoaşterea superioară a devenit neapărat necesară, ea <i>niciodată nu se lasă aşteptată“;</i> ea este prezentă. <i>„Atunci</i> începe lupta“.</blockquote>', '<p><a id="p54"></a>Proudhon cel critic afirmă că „menirea omului este de a se instrui pas cu pas“, ca şi cum omul n-ar avea cu totul altă menire, şi anume aceea de a fi om, şi ca şi cum autoinstruirea „pas cu pas“ ar însemna neapărat un pas înainte. Eu pot să merg pas cu pas şi să ajung totuşi exact la punctul de la care am plecat. Proudhon cel necritic nu vorbeşte de „menirea“ omului, ci de <i>condiţia</i> (condition), necesară pentru om, de a se instrui, nu pas cu pas (pas à pas), ci <i>treptat</i> (par degrés). Proudhon cel critic îşi spune sie însuşi:</p>', '<blockquote><a id="p55"></a>„Printre principiile care stau la temelia societăţii, există unul pe care ea nu-l înţelege, pe care ea l-a denaturat din ignorantă şi care este pricina tuturor relelor. Şi totuşi oamenii respectă <i>acest</i> principiu“ şi „îl vor, căci altfel ar fi lipsit de influenţă. Acest principiu, adevărat în <i>esenţa</i> lui, dar fals în felul cum îl concepem noi... în ce constă el oare?“</blockquote>', '<p><a id="p56"></a>În prima frază, Proudhon cel critic spune că principiul a fost denaturat şi rău înţeles de societate, ceea ce înseamnă că în sine el este just. În fraza a doua, el mărturiseşte încă o dată că acest principiu este adevărat în esenţa lui, şi totuşi reproşează societăţii că vrea şi respectă „acest principiu“. Adevăratul Proudhon, dimpotrivă, nu critică faptul că acest principiu este respectat şi dorit, ci faptul că este respectat şi dorit <i>aşa</i> cum l-a falsificat ignoranţa noastră. („Ce principe... tel que notre ignorance l’a fait, est honoré“ [„Acest principiu... aşa cum l-a făcut ignoranţa noastră, este respectat“.]). Proudhon cel critic consideră că <i>esenţa</i> principiului sub forma lui falsă este <i>adevărată</i>. Adevăratul Proudhon însă găseşte că esenţa principiului falsificat este rodul concepţiei noastre false, dar că <i>obiectul</i> (objet) lui este adevărat, întocmai cum esenţa alchimiei şi a astrologiei este rodul fanteziei noastre, pe când obiectul lor — mişcarea corpurilor cereşti şi proprietăţile chimice ale corpurilor — este adevărat.</p>', '<p><a id="p57"></a>Proudhon cel critic îşi continuă monologul:</p>', '<blockquote><a id="p58"></a>„Obiectul cercetării noastre este legea, determinarea principiului social. Oamenii politici, adică oamenii ştiinţei sociale, sunt stăpâniţi de idei cu totul nelămurite; cum insă la baza oricărei erori se află o realitate, vom găsi în cărţile lor adevărul pe care l-au adus în lume fără ştirea lor“.</blockquote>', '<p><a id="p59"></a>Proudhon cel critic raţionează în chipul cel mai aventuros cu putinţă. Din faptul că oamenii politici sunt neştiutori şi nelămuriţi, el deduce într-un mod cu totul arbitrar că la baza oricărei erori se află o realitate, lucru de care avem cu atât mai puţine motive să ne îndoim cu cât fiecare eroare are la bază o realitate în persoana celui care comite eroarea respectivă. Din faptul că <i>la baza</i> oricărei erori <i>se află</i> o realitate, el trage în continuare concluzia că <i>în cărţile</i> oamenilor politici se găseşte adevărul. Şi până la urmă spune că acest adevăr a fost adus în <i>lume</i> de oamenii politici. Dacă ei l-ar fi adus în <i>lume</i>, n-ar mai trebui trebi să-l căutăm în <i>cărţile</i> lor.</p>', '<p><a id="p60"></a>Adevăratul Proudhon spune:</p>', '<blockquote><a id="p61"></a>„Oamenii politici nu se înţeleg (ne s’entendent pas) între ei; deci eroarea lor este o eroare subiectivă, care îşi are temeiul în ei înşişi“ (donc c’est en eux qu’est l’erreur). Neînţelegerea lor reciprocă dovedeşte unilateralitatea lor. Ei confundă „părerea lor privată cu judecata sănătoasă“, şi „cum — potrivit deducţiei precedente — „orice eroare are ca <i>obiect</i> o realitate adevărată, în cărţile lor trebuie să se găsească adevărul, pe care ei l-au pus acolo fără să ştie“, dar nu l-au adus în lume. (Dans leurs livres doit se trouver la vérité, qu’à leur insu ils y auront mise).</blockquote>', '<p><a id="p62"></a>Proudhon cel critic se întreabă: „Ce este dreptatea? Care este esenţa, caracterul şi semnificaţia ei?“, ca şi când dreptatea ar putea avea o semnificaţie aparte, distinctă de esenţa şi de caracterul ei. Proudhon cel necritic se întreabă: care este principiul, caracterul şi formula ei (la formule)? Formula exprimă principiul ca principiu al demonstraţiei ştiinţifice. În limba franceză a masei (In der massenhaften französischen Sprache) există o deosebire esenţială între termenii „formule“ şi „signification“ [„semnificaţie“]. În limba franceză critică, deosehirea dispare cu totul.</p>', '<p><a id="p63"></a>După consideraţiile sale cu totul lipsite de orice temei, Proudhon cel critic îşi face curaj şi exclamă:</p>', '<blockquote><a id="p64"></a>„Să încercăm să ne apropiem ceva mai mult de obiectul nostru“.</blockquote>', '<p><a id="p65"></a>Proudhon cel necritic, care a ajuns de mult la obiectul său, încearcă, dimpotrivă, să ajungă la determinări mai precise şi mai pozitive ale obiectului său (d’arriver à quelque chose de plus précis et de plus positif).</p>', '<p><a id="p66"></a>Pentru Proudhon cel critic, „legea“ este o <i>„determinare</i> a ceea ce e drept“, pentru cel necritic o <i>„declarare“</i> (déclaration) a acestuia. Proudhon cel necritic combate părerea că legea ar crea dreptul. Dar expresia o „determinare a legii“ poate tot atât de bine să însemne că legea este determinată, cât şi că ea determină; mai sus Proudhon cel critic a vorbit el însuşi în acest din urmă sens despre determinarea principiului social. De altfel, adevăratului Proudhon nu-i şade bine să facă distincţii atât de subtile.</p>', '<p><a id="p67"></a>După toate aceste deosebiri dintre Proudhon cel caracterizat în mod critic şi Proudhon cel adevărat, nu este de mirare că Proudhon nr. I încearcă să demonstreze cu totul altceva decât Proudhon nr. II.</p>', '<p><a id="p68"></a>Proudhon cel critic</p>', '<blockquote><a id="p69"></a><i>„încearcă să demonstreze</i> cu ajutorul <i>experienţei istoriei“</i> că, „atunci când ideea pe care ne-o facem despre ceea ce e echitabil şi despre ceea ce e conform cu dreptul este falsă, este <i>evident“</i> (şi, cu toată această evidenţă, el încearcă totuşi să demonstreze) „că toate aplicările ei în lege trebuie să fie proaste şi toate instituţiile noastre defectuoase“.</blockquote>', '<p><a id="p70"></a>Adevăratul Proudhon este departe de a voi să demonstreze ceea ce este evident. El spune dimpotrivă:</p>', '<blockquote><a id="p71"></a>„Dacă ideea pe care ne-o facem despre ceea ce e echitabil şi despre ceea ce e conform cu dreptul ar fi greşit determinată, dacă ar fi incompletă sau chiar falsă, este <i>evident</i> că toate aplicările noastre legislative ar fi proaste“ etc.</blockquote>', '<p><a id="p72"></a>Ce vrea, aşadar, să demonstreze Proudhon cel necritic?</p>', '<blockquote><a id="p73"></a>„Această ipoteză — continuă el — a denaturării dreptăţii în concepţia noastră şi, în consecinţă, în acţiunile noastre ar fi un fapt dovedit dacă părerile oamenilor despre noţiunea de dreptate şi despre aplicările ei n-ar rămâne constante, dacă în diferite epoci ar fi suferit anumite modificări, într-un cuvânt dacă ar fi avut loc un progres în idei“.</blockquote>', '<p><a id="p74"></a>Or, „ceea ce <i>istoria</i> ne atestă prin mărturiile cele mai strălucite este“ tocmai această lipsă de constanţă, această schimbare, acest progres. Proudhon cel necritic citează apoi aceste mărturii strălucite ale istoriei. Dublura sa critică, care pe baza experienţei istoriei demonstrează cu totul altă teză, prezintă acum însăşi această experienţă într-un chip cu totul diferit.</p>', '<p><a id="p75"></a>După adevăratul Proudhon, căderea imperiului roman a fost prezisă de „înţelepţi“ (les sages); după cel critic ea a fost prezisă de „filozofi“. Fireşte, Proudhon cel critic consideră că numai filozofii pot fi înţelepţi. După adevăratul Proudhon, „drepturile romanilor erau consfinţite printr-o practică juridică“ sau „printr-o justiţie milenară“ (ces droits consacrés par une justice dix fois séculaire), după Proudhon cel critic existau la Roma „drepturi consfinţite printr-o <i>dreptate</i> milenară“.</p>', '<p><a id="p76"></a>După acelaşi Proudhon nr. I, la Roma se raţiona astfel:</p>', '<blockquote><a id="p77"></a>„Roma... a învins prin politica şi prin zeii ei, orice reformă adusă cultului şi spiritului public ar fi o nebunie şi o profanare“ (pentru Proudhon cel critic sacrilège nu înseamnă, ca în limba franceză a masei, profanarea lucrurilor sfinte sau pângărirea lor, ci pur şi simplu profanare); „dacă Roma şi-ar propune să elibereze popoarele, ea ar trebui să renunţe la dreptul ei“. Şi Proudhon nr. 1 adaugă: „Astfel Roma avea de partea ei atât faptul cât şi dreptul“.</blockquote>', '<p><a id="p78"></a>După Proudhon cel necritic, la Roma se raţiona mai aprofundat. Acolo <i>faptul</i> se preciza:</p>', '<blockquote><a id="p79"></a>„Sclavii constituie sursa cea mai fecundă a bogăţiilor Romei; eliberarea popoarelor ar însemna deci <i>ruina finanţelor ei“</i>.</blockquote>', '<p><a id="p80"></a>Cât priveşte dreptul, Proudhon cel necritic adaugă: „Pretenţiile Romei îşi găseau o justificare în dreptul ginţilor (droit des gens)“. Acest fel de a demonstra dreptul de cotropire corespunde întru totul concepţiei juridice romane. Vezi pandectele masei (die massenhaften Pandekten): <i>jure gentium servitus</i> invasit [<i>„Sclavia</i> s-a răspândit <i>prin dreptul ginţilor“</i> („Corpus juris civilis“)] (Fr. 4 D.1.1.).</p>', '<p><a id="p81"></a>După Proudhon cel critic, „idolatria, sclavia şi moliciunea alcătuiau temelia instituţiilor romane“, a tuturor instituţiilor fără nici o deosebire. Adevăratul Proudhon spune: „Idolatria în religie, sclavia în stat şi epicurismul în viaţa privată“ (în limba franceză profană épicurisme nu este echivalent cu molesse, moliciune) „alcătuiau temelia instituţiilor“. În această stare de lucruri care domnea la Roma, „apare“, după Proudhon cel mistic, „cuvântul domnului“, iar după Proudhon cel adevărat, raţionalistul, „un om care <i>îşi zicea</i> cuvântul domnului“. După adevăratul Proudhon, acest om spune preoţilor „vipere“ (vipères), după Proudhon cel critic el se arată mai galant cu ei şi-i numeşte „şerpi“. La adevăratul Proudhon el vorbeşte, după maniera romană, despre „avocaţi“, pe când la Proudhon cel critic, adoptând maniera germană, el vorbeşte despre „jurişti“.</p>', '<p><a id="p82"></a>Proudhon cel critic, după ce a caracterizat spiritul revoluţiei franceze drept spirit de contradicţie, adaugă:</p>', '<blockquote><a id="p83"></a>„Aceasta este suficient ca să ne convingem că noul, care luase locul vechiului, nu avea ca atare nimic metodic şi cumpănit“.</blockquote>', '<p><a id="p84"></a>El trebuie să repete în mod mecanic categoriile favorite ale criticii: „vechiul“ şi „noul“. El trebuie să pretindă absurditatea ca „noul“ să aibă <i>ca atare</i> <i>(an</i> sich) ceva metodic şi cumpănit, aşa cum cineva ar avea, să zicem, o infecţie ca atare (an sich). Adevăratul Proudhon spune:</p>', '<blockquote><a id="p85"></a>„Aceasta e suficient pentru a dovedi că starea de lucruri care a luat locul celei vechi nu avea <i>în</i> sine <i>(in</i> sich) nimic metodic şi cumpănit“.</blockquote>', '<p><a id="p86"></a>Proudhon cel critic, antrenat de amintirea revoluţiei franceze, <i>revoluţionează</i> într-o asemenea măsură limba franceză, încât traduce un fait physique [un fapt fizic] prin: „un fapt al fizicii“, un fait intellectuel [un fapt al vieţii spirituale] prin: „un fapt al intelectului“. Prin această revoluţionare a limbii franceze, Proudhon cel critic reuşeşte să pună fizica în posesiunea tuturor faptelor care există în natură. Dar dacă, pe de o parte, el înalţă peste măsură ştiinţele naturii, pe de altă parte el le înjoseşte tot atât de mult, deoarece le contestă intelectul şi face distincţie între un fapt al intelectului şi un fapt al fizicii. El face de asemenea inutile orice studii viitoare în domeniul psihologiei şi al logicii, ridicând faptul vieţii spirituale de-a dreptul la rangul de fapt al intelectului.</p>', '<p><a id="p87"></a>Deoarece Proudhon cel critic, Proudhon nr I, nici nu bănuieşte măcar ce vrea să dovedească prin deducţia sa istorică adevăratul Proudhon, Proudhon nr. II, se înţelege de la sine că pentru el nu există nici conţinutul propriu-zis al acestei deducţii, şi anume dovada schimbării concepţiilor juridice şi a <i>realizării</i> neîntrerupte a dreptăţii prin <i>negarea</i> dreptului pozitiv istoric.</p>', '<blockquote><a id="p88"></a>„La société fut sauvée par la <i>négation</i> de ses principes... et la <i>violation des droits</i> les plus sacrés“ [„Societatea a fost salvată prin <i>negarea</i> principiilor sale... şi prin <i>violarea</i> celor mai sfinte <i>drepturi“</i>].</blockquote>', '<p><a id="p89"></a>Astfel adevăratul Proudhon demonstrează cum prin negarea dreptului roman s-a ajuns la extinderea noţiunii de drept în <i>concepţia</i> creştină, prin negarea dreptului de cucerire — la dreptul comunelor, prin negarea întregului drept feudal de către revoluţia franceză — la actula ordine de drept, care e cu mult mai largă.</p>', '<p><a id="p90"></a>Critica critică nu putea în nici un caz să-i lase lui Proudhon gloria de a fi descoperit legea realizării unui principiu prin negarea lui. Sub această formă conştientă, ideea aceasta a fost o adevărată revelaţie pentru francezi.</p>', '<h6 id="sigil_toc_id_6" style="text-align: center;"><a id="p91"></a>Notă marginală critică nr. 1</h6>', '<p><a id="p92"></a>După cum prima critică a oricărei ştiinţe se află în mod necesar sub influenţa premiselor ştiinţei pe care o combate, aşa şi lucrarea lui Proudhon <i>„Quest-ce que la propriété?“</i> este o critică a economiei politice din punctul de vedere al economiei politice. — De partea juridică a cărţii, parte care critică dreptul din punctul de vedere al dreptului, nu este nevoie să ne ocupăm aici mai îndeaproape, pentru că ceea ce interesează în mod deosebit în această carte este critica economiei politice. — Depăşirea lucrăii lui Proudhon din punct de vedere ştiinţific se realizează deci prin critica <i>economiei politice</i>, inclusiv a econmiei politice aşa cum apare în concepţia lui Proudhon. Acest lucru a devenit posibil numai datorită aportului adus de Proudhon însuşi, după cum critica fomulată de Proudhon a avut drept premise critica făcută de fiziocraţi sistemului mercantilist, <a href="javascript:void(0);" id="n17">[17]</a> critica făcută de Adam Smith fizilocraţiilor, <a href="javascript:void(0);" id="n18">[18]</a> critica făcută de Ricardo lui Adam Smith, precum şi lucrărHe lui Fouier şi Saint-Simon.</p>', '<p><a id="p93"></a>Toate raţionamentele economiei politice au drept premisă <i>proprietatea privată</i>. Economia politică consideră această premisă fundamentală ca un fapt indiscutabil, pe care nu-l mai supune nici unui alt examen şi despre care nu ajunge să vorbească decât „accidentellement“ [în mod întâmplător], după cum mărturiseşte naiv <i>Say</i>. Iată însă că Proudhon supune baza economiei politice, <i>proprietatea privată</i>, unui examen critic, şi anume primului examen hotărât, necruţător şi în acelaşi timp ştiinţific. Acesta este marele progres ştiinţific pe care Proudhon l-a realizat, un progres care revoluţionează economia politică şi care pentru prima oară face posibilă o adevărată ştiinţă a economiei politice. Lucrarea lui Proudhon „Qu’est-ce que la propriété?“ are pentru economia politică modernă aceeaşi însemnătate pe care o are pentru politica modernă lucrarea lui Sieyès „Qu’est-ce que le tiers etat?“ [„Ce este starea a treia?“]</p>', '<p><a id="p94"></a>Dacă celelalte forme ale proprietăţii private, de exemplu salariul, comerţul, valoarea, preţul, banii etc., nu sunt considerate de Proudhon ca forme ale proprietăţii private, cum s-a făcut, de pildă, în „Deutsch-Französische Jahrbücher“ (vezi „Schiţă a unei critici a economiei politice“ <a href="javascript:void(0);" id="n19">[19]</a> de F. Engels), ci sunt folosite de el ca premise ale economiei politice în polemica împotriva economiştilor, aceasta corespunde întru totul punctului său de vedere, justificat istoriceşte, pe care l-am expus mai sus.</p>', '<p><a id="p95"></a>Economia politică care acceptă relaţiile proprietăţii private ca relaţii umane şi raţionale se găseşte într-o contradicţie permanentă cu premisa ei fundamentală, proprietatea privată, contradicţie analogă cu aceea a teologului care dă întotdeauna reprezentărilor religioase o interpretare omenească şi care tocmai prin aceasta păcătuieşte întotdeauna împotriva premisei sale fundamentale: caracterul supraomenesc al religiei. Astfel, în economia politică, salariul apare la început ca partea proporţională din produs care revine muncii. Salariul şi beneficiul la capital se află unul faţă de celălalt în raporturile cele mai amicale, reciproc favorabile şi în aparenţă cât se poate de umane. Mai târziu se vădeşte că ele se află, dimpotrivă, în raportul cel mai ostil, într-un raport <i>invers</i>. La început valoarea pare a fi raţional determinată prin cheltuielile de producţie ale unui lucru şi prin utilitatea lui socială. Pe urmă însă se constată că valoarea este o determinare pur întâmplătoare, care nu se află în nici un raport cu cheltuielile de producţie sau cu utilitatea socială. La început se consideră că mărimea salariului se stabileşte printr-un acord <i>liber</i> consimţit între muncitorul liber şi capitalistul liber. Pe urmă însă se vădeşte că muncitorul este nevoit să lase să i se stabilească salariul, după cum capitalistul este nevoit să-l fixeze la un nivel cât mai coborât. În locul <i>libertăţii</i> părţilor contractante a intervenit <i>constrângerea</i>. Tot astfel stau lucrurile cu comerţul şi cu toate celelalte relaţii economico-politice [nationalökonoische]. Economiştii simt şi ei uneori aceste contradicţii, şi dezvăluirea acestora constituie conţinutul principal al controverselor lor. Dar atunci când devin conştienţi de existenţa acestor contradicţii, economiştii atacă <i>ei înşişi proprietatea privată</i> sub una din formele ei <i>parţiale</i>, acuzând cutare sau cutare forme parţiale că falsifică salariul raţional în sine, adică în închipuirea lor, valoarea raţională în sine, comerţul raţional în sine. Astfel Adam Smith se dedă uneori la atacui împotiva capitaliştilor, Destutt de Tracy împotriva bancherilor, Simonde de Sismondi împotriva sistemului industrial, Ricardo împotriva proprietăţii funciare, iar aproape toţi economişii moderni împotriva capitaliştilor <i>neindustriali</i>, în persoana cărora proprietatea apare numai în calitate de <i>consumator</i>.</p>', '<p><a id="p96"></a>Prin urmare, uneori — mai ales atunci când atacă vreun abuz special — economiştii subliniază cu titlu de excepţie aparenţa de uman în relaţiile economice, dar de cele mai multe ori ei consideră aceste relaţii tocmai în ceea ce le <i>deosebeşte</i> în mod categoric de ceea ce este uman, adică în sensul lor strict economic. Inconştienţi de existenţa acestei contradicţii, ei se zbat înăuntrul ei.</p>', '<p><a id="p97"></a><i>Proudhon</i> a pus capăt o dată pentru totdeauna acestei inconştienţe. El a luat în serios <i>aparenţa umană</i> a relaţiilor economice şi a opus-o cu hotărâre <i>realităţii</i> lor <i>inumane</i>. El a silit aceste relaţii să fie în realitate ceea ce sunt în imaginea pe care şi-au făcut-o despre ele înseşi, sau, mai bine zis, să renunţe la această imagine despre ele înseşi şi să mărturisească că în realitate nu au nimic uman. Şi de aceea, pe deplin consecvent cu sine însuşi, el a arătat că nu cutare sau cutare formă aparte de proprietate privată, cum pretinseseră ceilalţi economişti, ci proprietatea privată pur şi simplu, în universalitatea ei, falsifică relaţiile economice. El a făcut tot ce critica economiei politice poate să facă fără a părăsi punctul de vedere al economiei politice.</p>', '<p><a id="p98"></a>D-l Edgar, care vrea <i>să caracterizeze punctul de vedere</i> al scrierii „Qu’est-ce que la propriété?“, nu spune, fireşte, absolut nimic nici despre economia politică, nici despre caracterul distinctiv al scrierii în chestiune, care se deosebeşte tocmai prin aceea că a făcut din problema <i>esenţei proprietăţii private</i> problema vitală a economiei politice şi a ştiinţei dreptului. Pentru critica critică, toate acestea sunt de la sine înţelese. Proudhon, spune ea, n-a adus nimic nou prin negarea proprietăţii private. El n-a făcut decât să divulge o taină pe care critica critică o trecuse sub tăcere până atunci.</p>', '<blockquote><a id="p99"></a>„Proudhon — continuă d-l Edgar, imediat după traducerea lui caracterizantă — găseşte deci în istorie ceva absolut, o temelie veşnică, un dumnezeu care călăuzeşte omenirea: dreptatea“.</blockquote>', '<p><a id="p100"></a>Lucrarea franceză a lui Proudhon, publicată în 1840, nu se situează pe punctul de vedere al dezvoltării germane din 1844. Este punctul de vedere al lui Proudhon, un punct de vedere pe care îl împărtăşesc mulţi autori francezi cu convingeri diametral opuse lui şi care oferă deci criticii critice avantajul de a fi caracterizat dintr-o singură trăsătură de condei punctele de vedere cele mai opuse. De altfel ajunge să aplici în mod consecvent legea stabilită chiar de Proudhon, şi anume legea înfăptuirii dreptăţii prin negarea ei, pentru a te putea descotorosi şi de acest absolut în istorie. Dacă Proudhon nu merge până la capăt şi nu trage această concluzie, aceasta se datoreşte numai nenorocului de a se fi născut francez, şi nu german.</p>', '<p><a id="p101"></a>Prin ideea de absolut în istorie, prin credinţa sa în dreptate, Proudhon a devenit pentru d-l Edgar un obiect <i>teologic;</i> şi critica critică, care este ex professo [de specialitate] critică a teologiei, poate acum să-l ia în primire pentru a perora cu acest prilej pe tema „ideilor religioase“.</p>', '<blockquote><a id="p102"></a>„Ceea ce caracterizează orice idee religioasă este faptul că stabileşte sub formă de dogmă o stare în care până la urmă unul dintre cei doi poli opuşi rămâne victorios şi singurul adevărat“.</blockquote>', '<p><a id="p103"></a>Vom vedea cum critica critică religioasă stabileşte sub formă de dogmă o stare în care până la urmă unul dintre cei doi poli opuşi, şi anume „Critica“ în calitate de adevăr unic, dobândeşte victoria asupra celuilalt pol opus, „masa“. Proudhon însă, luând dreptatea masei drept ceva absolut, dreprt un dumnezeu al istoriei, a comis o nedreptate cu atât mai mare cu cât critica cea dreaptă îşi rezervase <i>în mod expres</i> rolul acestui absolut, al acestui dumnezeu al istoriei.</p>', '<h6 id="sigil_toc_id_7" style="text-align: center;"><a id="p104"></a>Notă marginală critică nr. 2</h6>', '<blockquote><a id="p105"></a>„Pornind de la faptul existenţei mizeriei, a sărăciei, Proudhon ajunge la vederi unilaterale; în acest fapt el vede ceva care vine în <i>contradicţie</i> cu egalitatea, cu dreptatea; şi acest fapt îi funizează armele. Astfel acest fapt devine în ochii lui un fapt absolut, justificat, pe când cel al existenţei proprietăţii private devine nejustificat“.</blockquote>', '<p><a id="p106"></a>Liniştea cunoaşterii ne spune că în faptul existenţei mizeriei Proudhon găseşte ceva care vine în contradicţie cu dreptatea, prin urmare el consideră că acest fapt este nejustificat; iar în fraza următoare ne asigură că în ochii lui acest fapt devine absolut, justificat.</p>', '<p><a id="p107"></a>Economia politică de până acum, pornind de la faptul <i>bogăţiei</i>, pe care mişcarea proprietăţii private o creează, chipurile, pentru <i>popoare</i>, ajunge la consideraţii care fac apologia proprietăţii private. Proudhon porneşte de la faptul contrar, pe care economia politică îl voalează prin sofisme, şi anume faptul sărăciei create de mişcarea proprietăţii private, şi ajunge la consideraţiile sale care neagă proprietatea privată. Prima critică a proprietăţii private porneşte, fireşte, de la faptul în care esenţa plină de contradicii a acestei proprietăţi private se manifestă în forma cea mai palpabilă, cea mai flagrantă şi de-a dreptul revoltătoare pentru sentimentul omului: de la faptul sărăciei, al mizeriei.</p>', '<blockquote><a id="p108"></a>„Critica, dimpotrivă, îmbină ambele fapte — sărăcia şi proprietatea — într-unul singur: ea descoperă legătura intimă dintre ele, face din ele un tot întreg şi cercetează apoi premisele existenţei acestui tot întreg ca atare“.</blockquote>', '<p><a id="p109"></a>Critica, care până acum n-a priceput nimic din faptul proprietăţii şi din cel al sărăciei, opune, „dimpotrivă“, propria ei faptă, săvârşită numai în închipuirea ei, faptei reale a lui Proudhon. Ea îmbină <i>amândouă</i> faptele într-unul <i>singur</i> şi, după ce a făcut din <i>amândouă</i> unul <i>singur</i>, descoperă existenţa unei legături interne între ele. Critica nu poate tăgădui că şi Proudhon constată existenţa unei legături intime între faptul sărăciei şi cel al proprietăţii, deoarece tocmai în virtutea acestei legături el cere desfiinţarea proprietăţii pentru a desfiinţa mizeria. Proudhon a mers chiar mai departe. El a arătat în amănunt <i>cum</i> mişcarea capitalului produce mizeria. Dimpotrivă, critica critică nu se ocupă cu asemenea fleacuri. Ea descoperă că sărăcia şi proprietatea privată sunt <i>poli opuşi</i>, ceea ce este, de altfel, o părere destul de răspândită. Ea <i>face</i> din sărăcie şi din bogăţie un <i>tot întreg</i> şi „cercetează apoi premisele existenţei acestui tot întreg <i>ca atare“;</i> este o cercetare cu atât mai superfluă, cu cât critica însăşi a <i>creat</i> chiar acum acest „tot întreg ca atare“, şi de aceea însăşi această <i>creare</i> este premisa existenţei lui.</p>', '<p><a id="p110"></a>Cercetând premisele existenţei „acestui tot întreg ca atare“, critica critică caută deci aceste premise, într-o manieră cu adevărat teologică, <i>în afara</i> acestui tot întreg. Speculaţia critică se mişcă în afara obiectului de care pretinde că se ocupă. În timp ce <i>întreaga opoziţie</i> dintre sărăcie şi bogăţie nu este altceva decât <i>mişcarea celor două laturi ale ei</i>, în timp ce chiar natura acestor două laturi conţine premisele existenţei întregului tot, critica critică se dispensează de studierea acestei mişcări reale care formează întregul tot, pentru ca în felul acesta să poată declara că critica critică, ca linişte a cunoaşterii, se află deasupra celor două extreme ale opoziţiei şi că activitatea ei, după ce a creat „întregul tot ca atare“, este singura în stare să suprime abstracţia creată de ea.</p>', '<p><a id="p111"></a>Proletariatul şi bogăţia sunt poli opuşi. Ca atare, ei constituie un tot întreg. Ambii sunt generaţi de lumea proprietăţii private. Problema este de a şti ce poziţie determinată ocupă fiecare dintre aceste două elemente în această opoziţie. Nu este suficient să le declarăm ca fiind două laturi ale unui tot întreg.</p>', '<p><a id="p112"></a>Proprietatea privată, ca proprietate privată, ca bogăţie, este silită să-şi menţină <i>propria ei existenţă</i> şi deci existenţa polului ei opus: proletariatul. Ea este latura <i>pozitivă</i> a opoziţiei, proprietatea privată satisfăcută în sine însăşi.</p>', '<p><a id="p113"></a>Dimpotrivă, proletariatul, ca proletariat, este silit să se desfiinţeze pe sine însuşi, deci şi polul său opus care-l condiţionează, care-l face să fie proletariat: proprietatea privată. El este latura <i>negativă</i> a opoziţiei, neliniştea dinăuntrul ei, proprietatea privată suprimată şi care se suprimă singură.</p>', '<p><a id="p114"></a>Clasa posedantă şi clasa proletariatului reprezintă aceeaşi înstrăinare de sine a omului. Dar prima clasă se simte satisfăcută şi afirmată în această înstrăinare de sine, ea vede în înstrăinare <i>propria ei putere</i> şi posedă în ea <i>aparenţa</i> unei existenţe umane; cea de-a doua se simte anihilată în această înstrăinare şi vede în ea propria ei neputinţă şi realitatea unei existenţe inumane. Această clasă reprezintă, ca să folosim o expresie a lui Hegel, în oropsire <i>revolta</i> împotriva acestei oropsiri, revoltă spre care ea este necesarmente împinsă de contradicţia dintre <i>natura</i> ei omenească şi condiţiile ei de viaţă, care sunt o negare făţişă, categorică şi atotcuprinzătoare a acestei naturi.</p>', '<p><a id="p115"></a>Înăuntrul acestei opoziţii, proprietarul privat reprezintă deci partea <i>conservatoare</i>, iar proletarul partea <i>distructivă</i>. De la primul porneşte acţiunea îndreptată spre menţinerea opoziţiei, de la cel de-al doilea acţiunea îndreptată spre desfiinţarea ei.</p>', '<p><a id="p116"></a>E drept că, în cadrul mişcării ei economice, proprietatea privată duce la propria ei suprimare, dar numai pe calea unei dezvoltări independente de ea, inconştiente, care are loc împotriva voinţei ei şi care e determinată de natura lucrurilor, numai prin aceea că generează proletariatul <i>ca</i> proletariat, mizeria conştientă de mizeria ei spirituală şi fizică, dezumanizarea conştientă de dezumanizarea ei, şi care de aceea tinde să se desfiinţeze pe sine însăşi. Proletariatul aduce la îndeplinire sentinţa pe care proprietatea privată o pronunţă împotriva ei însăşi generând proletariatul, după cum aduce la îndeplinire sentinţa pe care munca salariată o pronunţă împotriva ei însăşi producând bogăţia altora şi propia ei mizerie. Repurtând victoria, proletariatul nu devine nicidecum latura absolută a societăţii, căci el repurtează victoria numai desfiinţându-se pe sine şi polul său opus. O dată cu victoria proletariatului dispare atât proletariatul cât şi polul său opus care-l condiţionează: proprietatea privată.</p>', '<p><a id="p117"></a>Dacă autorii socialişti atribuie proletariatului acest rol istoric mondial, ei n-o fac nicidecum pentru că ar considera, cum pretinde critica critică, că proletarii sunt nişte <i>zei</i>. Ba chiar dimpotrivă. Pentru că în proletariatul gata format este practic terminată desprinderea de orice uman, chiar şi de <i>aparenţa</i> de uman; pentru că în condiţiile de viaţă ale prolelariatului sunt întrunite toate condiţiile de viaţă ale societăţii actuale, ajunse la punctul culminant al inumanului; pentru că în proletariat omul s-a pierdut pe sine însuşi, dar în acelaşi timp nu numai că a căpătat conştiinţa teoretică a acestei pierderi, dar este şi direct silit să se revolte împotriva acestui inuman, împins fiind de <i>mizerie</i> — această expresie practică a <i>necesităţii</i> —, de mizeria absolut neîndurătoare, care nu mai poate fi înlăturată, care nu mai poate fi înfrumuseţată, — iată de ce proletariatul poate şi trebuie să se elibereze pe sine. Dar el nu se poate elibera pe sine fără a desfiinţa propriile sale condiţii de viaţă. El nu poate desfiinţa propriile sale condiţii de viaţă fără a desfiinţa <i>toate</i> condiţiile inumane de viaţă ale societăţii actuale, sintetizate în propria sa situaţie. Nu degeaba trece el prin şcoala aspră, dar care căleşte, a <i>muncii</i>. Nu este vorba de ceea ce cutare sau cutare proletar, sau chiar întregul proletariat, <i>consideră</i> că este scopul său în momentul de faţă. Este vorba de <i>ceea ce</i> proletariatul <i>este</i> în realitate şi de ceea ce va fi el istoriceşte nevoit să facă în virtutea acestei <i>existenţe</i>. Ţinta şi acţiunea sa istorică îi sunt dinainte trasate, în modul cel mai limpede şi irevocabil, de propriile sale condiţii de viaţă, precum şi de întreaga organizare a societăţii burgheze contemporane. Nu este nevoie să vorbim aici amănunţit despre faptul că o parte considerabilă a proletariatului englez şi francez este deja <i>pătrunsă de conştiinţa</i> sarcinii ei istorice şi lucrează în permanenţă la dezvoltarea şi limpezirea definitivă a acestei conştiinţe.</p>', '<p><a id="p118"></a>„Critica critică“ se consideră cu atât mai puţin obligată să recunoască acest lucru, cu cât s-a proclamat pe sine însăşi unicul element creator al istoriei. Ea este aceea care a dezvăluit opoziţiile istorice şi de la ea emană activitatea menită să ducă la desfiinţarea lor. De aceea prin gura lui Edgar, care constituie întruchiparea ei, ea ne face cunoscută următoarea <i>declaraţie:</i></p>', '<blockquote><a id="p119"></a>„Cultură şi lipsă de cultură, posesiune şi neposesiune, aceste <i>contrarii</i>, dacă nu se urmăreşte <i>profanarea</i> lor, trebuie <i>să revină întru totul</i> criticii“.</blockquote>', '<p><a id="p120"></a>Posesiunea şi neposesiunea au primit consacrarea metafizică de contrarii critice-speculative. De aceea numai mâna criticii critice poate să le atingă fără să comită un sacrilegiu. Capitaliştii şi muncitorii nu trebuie să se amestece în relaţiile lor reciproce.</p>', '<p><a id="p121"></a>D-l Edgar, departe de a bănui că cineva s-ar putea atinge de concepţia lui critică dspre opoziţie, că această concepţie sfântă ar putea să fie profanată, pune în gura advesaului său o obiecţie pe care numai el singur putea să şi-o aducă.</p>', '<blockquote><a id="p122"></a>„Este oare cu putinţă — întreabă adversarul imaginar al criticii critice — să foloseşti alte noţiuni decât noţiunile, deja existente, de libertate, egalitate etc.? Eu răspund — luaţi aminte la ceea ce răspunde d-l Edgar — că limba greacă şi limba latină au dispărut de îndată ce a fost epuizată sfera ideilor la a căror exprimare serveau aceste limbi“.</blockquote>', '<p><a id="p123"></a>Acum este limpede de ce critica critică nu ne oferă absolut nici o idee în limba <i>germană</i>. Limba ideilor criticii critice n-a apărut încă, cu toate că d-l Reichard prin felul său critic de a folosi cuvintele străine, d-l Faucher prin felul său de a folosi limba engleză, iar d-l Edgar prin felul său de a folosi limba franceză au făcut mult pentru a pregăti <i>noua</i> limbă <i>critică</i>.</p>', '<h6 id="sigil_toc_id_8" style="text-align: center;"><a id="p124"></a>Traducere caracterizantă nr. 2</h6>', '<p><a id="p125"></a>Proudhon cel critic spune:</p>', '<blockquote><a id="p126"></a>„Cultivatorii şi-au împărţit pământul; egalitatea a consfinţit numai posesiunea; cu acest prilej ea a consfinţit proprietatea“.</blockquote>', '<p><a id="p127"></a>După Proudhon cel critic, proprietatea funciară a apărut concomitent cu împărţirea pământului. Trecerea de la posesiune la proprietate se realizează la el prin formula „cu acest prilej“.</p>', '<p><a id="p128"></a>Adevăratul Proudhon:</p>', '<blockquote><a id="p129"></a>„Agricultura a pus temelia <i>posesiunii funciare</i>... Nu era suficient să se asigure muncitorului roadele muncii sale dacă nu i se asigurau în acelaşi timp şi uneltele de producţie. Pentru a apăra pe cel slab împotriva abuzurilor celui tare... s-a simţit nevoia de a se stabili între posesori linii de demarcaţie permanente“.</blockquote>', '<p><a id="p130"></a>Prin urmare, cu acest prilej egalitatea a consfinţit înainte de orice <i>posesiunea</i>.</p>', '<blockquote><a id="p131"></a>„Cu fiecare an se constata că, o dată cu înmulţirea populaţiei, creştea lăcomia şi cupiditatea coloniştilor; s-a crezut că prin crearea unor bariere noi şi de nebiruit se va putea pune frâu ambiţiei. Astfel pământul a devenit proprietate, ca urmare a nevoii de egalitate... Fără îndoială că, din punct de vedere geografic, împărţirea n-a fost niciodată egală... dar principiul a rămas totuşi acelaşi; egalitatea consfinţise posesiunea, egalitatea a consfinţit şi proprietatea“.</blockquote>', '<p><a id="p132"></a>Proudhon cel critic spune că</p>', '<blockquote><a id="p133"></a>„vechii întemeietori ai proprietăţii, absorbiţi de grija pentru satisfacerea nevoilor lor, au scăpat din vedere faptul că dreptul de proprietat implică dreptul de a înstrăina, de a vinde, de a dona, de a dobândi şi de a pierde, ceea ce distrugea egalitatea de la care plecaseră“.</blockquote>', '<p><a id="p134"></a>Adevăratul Proudhon nu spune că, absorbiţi de grija pentru satisfacerea nevoilor lor, întemeietorii proprietăţii ar fi scăpat din vedere această evoluţie a proprietăţii. Se poate spune mai curând că n-au prevăzut-o; dar, chiar dacă ar fi putut s-o prevadă, tot nevoia momentului ar fi învins. Adevăratul Proudhon este de altminteri prea mult un om al masei (zu massenhaft) pentru a opune <i>„dreptului de proprietate“</i> dreptul de a înstrăina, de a vinde etc., adică pentru a opune genului speciile sale. El opune „dreptul de a-şi <i>păstra</i> partea de moştenire“ „dreptului de a o <i>înstrăina</i> etc.“, ceea ce constituie o opoziţie reală şi un progres real.</p>', '<h6 id="sigil_toc_id_9" style="text-align: center;"><a id="p135"></a>Notă marginală critică nr. 3</h6>', '<blockquote><a id="p136"></a>„Pe ce îşi întemeiază Proudhon demonstraţia lui cu privire la imposibilitatea proprietăţii? De necrezut: pe acelaşi principiu al egalităţii!“</blockquote>', '<p><a id="p137"></a>Dacă d-l Edgar ar fi reflectat puţin, s-ar fi convins că e un lucru de crezut. D-l Edgar nu poate să nu ştie că d-l Bruno Bauer a pus la baza tuturor consideraţiilor sale „conştiinţa de sine <i>infinită“</i> şi a considerat acest pricipiu ca fiind totodată şi principiul creator al evangheliilor, care prin infinita lor lipsă de conştiinţă s-ar părea că se află în contradicţie directă cu conştiinţa de sine infinită. Tot astfel Proudhon consideră egalitatea ca principiu creator al proprietăţii private, care se află în contradicţie directă cu egalitatea. Dacă d-l Edgar va compara o clipă <i>egalitatea</i> franceză cu conştiinţa de sine germană, va găsi că acest din urmă principiu exprimă <i>în manieră germană</i>, adică în formele gândirii abstracte, ceea ce primul exprimă <i>în manieră franceză</i>, adică în limbajul politicii şi al intuiţiei gânditoare. Conştiinţa de sine este egalitatea omului cu el însuşi în gândirea pură. Egalitatea este conştiinţa de sine a omului dobândită în elementul practicii, adică conştiinţa pe care o are un om despre alt om ca egal al său şi atitudinea unui om faţă de alt om ca egal al său. Egalitatea este expresia franceză care dsemnează unitatea esenţei omeneşti, conştiinţa generică şi comportarea generică a omului, identitatea practică dintre om şi om, adică raportul social sau omenesc al omului faţă de om. De aceea, după cum în Germania critica distructivă, înainte de a ajunge, în persoana lui <i>Feuerbach</i>, la intuirea <i>omului real</i>, se străduia să distrugă cu ajutorul principiului <i>conştiinţei de sine</i> tot ce este determinat şi existent, tot astfel critica distructivă din Franţa se străduia să obţină acelaşi rezultat cu ajutorul principiului <i>egalităţii</i>.</p>', '<blockquote><a id="p138"></a>„Proudhon se supără pe filozofie, ceea ce în sine nu constituie un lucru pe care să i-l putem reproşa. Dar de ce se supără? Filozofia, afirmă el, n-a fost destul de practică până acum; ea s-a înălţat în sferele senine ale <i>speculaţiei</i> şi de acolo <i>oamenii</i> i s-au părut prea mici. Eu însă cred că filozofia este suprapractică, adică ea n-a fost până acum decât expresia abstractă a stărilor existente, a fost în permanenţă prizoniera premiselor lor, premise pe care le-a acceptat ca absolute“.</blockquote>', '<p><a id="p139"></a>Părerea că filozofia este expresia abstractă a stărilor existente aparţine la origine nu d-lui Edgar, ci lui <i>Feuerbach</i>, primul care a definit filozofia ca empirism speculativ şi mistic şi a demonstrat acest lucru. Dar d-l Edgar ştie să dea acestei păreri o întorsătură originală şi critică. Şi anume: în timp ce Feuerbach ajunge la concluzia că filozofia trebuie să părăsească înălţimi1e speculaţiei şi să coboare în adâncimile mizeriei omeneşti, d-l Edgar, dimpotrivă, ne învaţă că filozofia este suprapractică. S-ar părea însă mai degrabă că filozofia, tocmai pentru că nu era decât expresia transcendentă şi abstractă a stărilor existente, datorită acestui caracter transcendent şi abstract al ei, datorită <i>deosebirii</i> ei <i>imaginare</i> de lume, a trebuit să-şi închipuie că stările existente şi oamenii reali au rămas mult mai prejos decât ea; pe de altă parte, deoarece <i>în realitate</i> filozofia nu se deosebea de lume, ea se găsea în imposibilitatea de a pronunţa asupra acesteia o <i>sentinţă adevărată</i> sau de a executa faţă de ea o putere reală de distingere, ceea ce înseamnă că nu putea să intervină în mod <i>practic</i>, ci trebuia să se mulţumească cel mult cu o practică in abstracto. Filozofia nu era suprapractică decât în sensul că plutea deasupra practicii. Critica critică, pentru care omenirea formează o singură masă lipsită de spirit, ne oferă o dovadă cât se poate de izbitoare a faptului cât de infinit de mici apar în ochii speculaţiei oamenii reali. Vechea speculaţie este de acord cu critica critică în această privinţă. Citiţi, de pildă, următoarea frază din „Filozofia dreptului“ a lui Hegel:</p>', '<blockquote><a id="p140"></a>„Din punctul de vedere al nevoilor, obiectul concret al reprezentării este ceea ce numim <i>om;</i> prin urmare, aici, şi <i>în fond numai</i> aici, este vorba de om în acest sens“.</blockquote>', '<p><a id="p141"></a>În toate celelalte cazuri, atunci când speculaţia vorbeşte despre om, ea nu are în vedere <i>concretul</i>, ci numai <i>abstractul</i>, <i>ideea</i>, <i>spiritul etc</i>. Exemple care ilustrează în chip izbitor felul cum exprimă filozofia stările existente ne-a dat d-l Faucher în a sa descriere a stărilor actuale din Anglia şi d-l Edgar în prezentarea stării actuale a limbii franceze.</p>', '<blockquote><a id="p142"></a>„Astfel şi Proudhon este practic: găsind că noţiunea de egalitate stă la baza dovezilor în favoarea proprietăţii, el porneşte de la aceeaşi noţiune pentru a combate proprietatea“.</blockquote>', '<p><a id="p143"></a>Proudhon procedează aici exact aşa cum procedează criticii germani: pornind de la ideea de om, idee care, după cum găsesc ei, stă la baza dovezilor existenţei lui dumnezeu, combat tocmai existenţa lui dumnezeu.</p>', '<blockquote><a id="p144"></a>„Dacă consecinţele principiului egalităţii sunt mai puternice decât egalitatea însăşi, este cazul să ne întrebăm: cum vrea să ajute Proudhon acestui principiu să dobândească o tărie atât de neaşteptată?“</blockquote>', '<p><a id="p145"></a>După d-l B[runo] Bauer, la baza tuturor ideilor religioase stă conştiinţa de sine. Tot ea este, după părerea lui, principiul creator al evangheliilor. De ce atunci consecinţele principiului conştiinţei de sine au fost mai puternice decât principiul însuşi? Pentru că, ni se răspunde în maniera germană, conştiinţa de sine este într-adevăr principiul creator al ideilor religioase, dar numai ca conştiinţă de sine ieşită din sfera ei proprie, aflată în contradicţie cu sine însăşi, exteriorizată şi înstrăinată. Conştiinţa de sine reintrată în propria ei sferă, conştiinţa de sine care se înţelege pe sine însăşi şi-şi concepe propria sa esenţă, înseamnă deci dominaţia asupra creaţiilor propriei ei exteriorizări. Exact în aceeaşi situaţie se află şi Proudhon, cu deosebirea, bineînţeles, că el vorbeşte franţuzeşte, în timp ce noi folosim limba germană, şi că de aceea exprimă în maniera franceză ceea ce noi exprimăm în maniera germană.</p>', '<p><a id="p146"></a>Proudhon îşi pune el însuşi întrebarea: de ce egalitatea, care ca principiu creator raţional stă la baza instituţiei proprietăţii, iar ca ultim temei raţional stă la baza tuturor dovezilor în favoarea proprietăţii, de ce egalitatea nu există totuşi, ci, dimpotrivă, există negaţia ei, proprietatea privată? De aceea el supune unui examen faptul proprietăţii în sine şi demonstrează „că în realitate proprietatea, ca instituţie şi ca principiu, este <i>imposibilă“</i> (pag. 34), că adică <i>se contrazice pe sine însăşi</i> şi se suprimă singură în toate punctele, că ea este — exprimată în maniera germană — existenţa egalităţii exteriorizate, aflate în contradicţie cu sine însăşi şi înstrăinate de sine însăşi. Adevărata stare de lucruri din Franţa, ca şi constatarea acestei înstrăinări, îi arată lui Proudhon, pe bună dreptate, necesitatea suprimării efective a acestei înstrăinări.</p>', '<p><a id="p147"></a>Negând proprietatea privată, Proudhon simte nevoia de a justifica totodată <i>istoriceşte</i> existenţa acesteia. Ca toate primele încercări de acest gen, consideraţiile lui Proudhon au şi ele un caracter pragmatic, adică el presupune că generaţiile trecute au căutat în mod conştient şi deliberat să înfăptuiască în instituţiile lor egalitatea, care este pentru el expresia esenţei omeneşti.</p>', '<blockquote><a id="p148"></a>„Revenim mereu la aceeaşi chestiune... Proudhon scrie în interesul proletarilor“.</blockquote>', '<p><a id="p149"></a>Ceea ce-l îndeamnă să scrie nu este interesul criticii satisfăcută de sine, nici vreun interes abstract sau artificial, ci un interes de masă, real, istoric, un interes care va duce dincolo de o simplă <i>critică</i>, un interes care va duce la <i>criză</i>. Proudhon nu numai că scrie în interesul proletarilor, dar este el însuşi proletar, ouvrier [muncitor]. Lucrarea lui este un manifest ştiinţific al proletariatului francez şi are deci cu totul altă importanţă istorică decât elucubraţiile literare ale unui critic critic oarecare.</p>', '<blockquote><a id="p150"></a>„Proudhon scrie în interesul acelora care nu au nimic. A avea şi a nu avea sunt pentru el categorii absolute. A avea înseamnă pentru el lucrul suprem, pentru că, în acelaşi timp, a nu avea stă în faţa lui ca obiect suprem al reflexiei. Fiecare om trebuie să aibă, dar nu mai mult decât celălalt, susţine Proudhon. Dar nu trebuie uitat că din tot ce am mă interesează numai ceea ce am în mod exclusiv, ceea ce am în plus faţă de altul. În condiţii de egalitate, atât avuţia cât şi însăşi egalitatea devin pentru mine ceva indiferent“.</blockquote>', '<p><a id="p151"></a>D-l Edgar afirmă că <i>a avea</i> şi <i>a nu avea</i> sunt pentru Proudhon <i>categorii</i> absolute. Critica critică vede peste tot numai categorii. Astfel, pentru d-l Edgar a avea şi a nu avea, salariul, retribuirea, mizeria şi nevoia, munca pentru satisfacerea nevoii, — toate acestea nu sunt pentru el nimic altceva decât categorii.</p>', '<p><a id="p152"></a>Dacă societatea ar trebui să se elibereze numai de <i>categoriile</i> a avea şi a nu avea, este cert că orice dialectician, chiar şi unul mai slab decât d-l Edgar, i-ar face ei cât se poate de uşoară „biruirea“ şi „suprimarea“ acestor categorii! De altfel d-l Edgar consideră că lucrul acesta este atât de lipsit de însemnătate, încât nici nu găseşte că ar fi cazul <i>să explice</i> măcar, în opoziţie cu Proudhon, ce anume sunt categoriile a avea şi a nu avea. Deoarece însă a nu avea este nu numai o categorie, ci o realitate foarte tristă, deoarece în zilele noastre omul care nu are nimic nu este nimic, deoarece el este lipsit de mijloace de existenţă în general şi cu atât mai mult de mijloace care să-i asigure o existenţă omenească, deoarece a nu avea este o stare de completă separare a omului de condiţiile obiective ale existenţei sale, pe bună dreptate a nu avea îi apare lui Proudhon ca obiect suprem al reflexiei, şi aceasta cu atât mai mult cu cât înaintea lui şi a autorilor socialişti în general s-a reflectat mai puţin asupra acestui subiect. A nu avea este <i>spiritualismul</i> cel mai desperat, cea mai deplină irealitate a omului, cea mai deplină realitate a neomului, este o posesiune foarte pozitivă, posesiunea foamei, a frigului, a bolilor, a crimelor, a înjosirii, a îndobitocirii, a tot ce este contrar omului şi naturii. Dar orice obiect din care cercetătorul, pe deplin conştient de importanţa acestuia, face pentru prima oară un obiect al reflexiei apare implicit ca <i>obiect suprem al reflexiei</i>.</p>', '<p><a id="p153"></a>Dorinţa lui Proudhon de a suprima pe a nu avea şi vechea formă de a avea este cu totul identică cu dorinţa lui de a suprima raportul practic — înstrăinat al omului faţă de <i>esenţa</i> lui <i>obiectivă</i>, de a suprima expesia <i>economico-politică [nationalökonomischer</i> Ausdruck] a înstrăinării de sine a omului. Dar întrucât critica pe care o face el economiei politice continuă să rămână în cadrul premiselor economiei politice, redobândirea lumii obiective mai apare la Proudhon sub forma economico-politică [nationalökonomische Form] a <i>posesiunii</i>.</p>', '<p><a id="p154"></a>Proudhon nu opune noţiunii a nu avea noţiunea a avea, cum pretinde critica critică, ci, dimpotrivă, opune vechii forme de a avea — adică <i>proprietăţii private</i> — <i>posesiunea</i>. El proclamă posesiunea o <i>„funcţie socială“</i>. Or, ceea ce prezintă „interes“ într-o funcţie nu este de „a exclude“ pe celălalt, ci de a pune în acţiune şi de a realiza forţele proprii, forţele esenţei proprii.</p>', '<p><a id="p155"></a>Proudhon n-a reuşit să expună această idee într-un mod adecvat. Ideea „posesiunii <i>egale“</i> exprimă în termenii economiei politice, adică tot într-o formă înstrăinată, faptul că <i>obiectul</i>, ca <i>existenţă pentru om</i>, ca <i>existenţă obiectivă a omului</i>, este în acelaşi timp <i>existenţa determinată a omului pentru un alt om</i>, <i>relaţia umană</i> a omului <i>faţă de alt om</i>, <i>comportarea socială a omului faţă de om</i>. Proudhon suprimă înstrăinarea economico-politică [nationalökonomische Entfremdung], rămânând <i>în cadrul</i> acestei înstrăinări.</p>', '<h6 id="sigil_toc_id_10" style="text-align: center;"><a id="p156"></a>Traducere caracterizantă nr. 3</h6>', '<p><a id="p157"></a>Proudhon cel critic posedă şi un <i>proprietar critic</i>, după a cărui</p>', '<blockquote><a id="p158"></a><i>„proprie</i> mărturisire cei care au fost nevoiţi să muncească pentru el au pierdut ceea ce şi-a însuşit el“.</blockquote>', '<p><a id="p159"></a>Proudhon cel adevărat spune adevăratului proprietar:</p>', '<blockquote><a id="p160"></a>„Ai muncit! N-ai pus oare niciodată pe alţii să muncească pentru tine? Cum se explică deci că, muncind pentru tine, ei au pierdut ceea ce tu te-ai priceput să dobândeşti fără a munci pentru ei?“</blockquote>', '<p><a id="p161"></a>După Proudhon cel critic, prin „richesse naturelle“ [bogăţie naturală] Say inţelege <i>„posesiuni</i> naturale“, cu toate că Say, pentru a înlătura orice confuzie, declară în mod expres în compendiul la al său „Traité d’économie politique“ că prin richesse nu înţelege nici proprietate, nici posesiune, ci o „sumă de valori“. Fireşte, Proudhon cel critic îl corectează pe Say în acelaşi mod în care şi el, la rândul său, este corectat de d-l Edgar. Astfel, după cum afirmă Proudhon cel critic, din faptul că pământul este mai uşor de însuşit decât apa şi aerul, Say „deduce imediat dreptul de a transforma în proprietate ogoarele“. Say, dimpotrivă, departe de a deduce din posibilitatea mai mare a însuşirii pământului un <i>drept</i> de proprietate asupra acestuia, spune desluşit: „Les <i>droits</i> des propriétaires de terre — remontent à une <i>spoliation“</i> [„Drepturile proprietarilor funciari au la origine <i>jaful“</i>] („Traité d’économie politique“, édition III, t. I, p. 136, nota). De aceea, după Say, este nevoie de „concursul legislaţiei“ şi de „dreptul pozitiv“ pentru statonicirea <i>dreptului</i> de proprietate funciară. Adevăratul Proudhon nu spune că, din faptul însuşirii mai uşoare a pământului, Say <i>ar deduce</i> „imediat“ dreptul de proprietate funciară; el îi reproşează că pune posibilitatea <i>în locul</i> dreptului şi <i>confundă</i> problema posibilităţii cu problema dreptului:</p>', '<blockquote><a id="p162"></a>„Say prend la possibilité <i>pour</i> le droit. On ne demande pas pourquoi la terre a été plutôt appropriée que la mer et les airs; on veut savoir, en vertu de quel <i>droit</i> l’homme s’est approprié cette richesse“ [„Say confundă posibilitatea <i>cu</i> dreptul. Nu se pune întrebarea de ce a fost mai curând însuşit pământul decât marea sau aerul, ci în virtutea cărui <i>drept</i> şi-a însuşit omul această bogăţie“].</blockquote>', '<p><a id="p163"></a>Proudhon cel critic continuă:</p>', '<blockquote><a id="p164"></a>„La aceasta rămâne <i>numai</i> să adăugăm că, o dată cu însuşirea unei porţiuni de pământ, se însuşesc şi celelalte elemente, ca aerul, apa, focul: Terra, aqua, aere et igne interdicti sumus“ [„Ne este interzis accesul la pământ, apă, aer şi foc“ (o parafrazare a formulei izgonirii în Roma antică)].</blockquote>', '<p><a id="p165"></a>Departe de a fi adăugat <i>„numai“</i> aceasta, adevăratul Proudhon spune, dimpotrivă, că în treacăt (en passant) „atrage atenţia“ asupra însuşirii aerului şi apei. La Proudhon cel critic, formula romană a izgonirii din ţară apare în cursul raţionamentului într-un chip inexplicabil. El uită să spună cine sunt aceşti <i>„noi“</i> la care se referă interdicţia. Adevăratul Proudhon se adresează celor care nu posedă:</p>', '<blockquote><a id="p166"></a>„Proletari, ...<i>proprietatea</i> ne <i>izgoneşte</i> din societate, terra etc. interdicti sumus“.</blockquote>', '<p><a id="p167"></a>Proudhon cel critic polemizează cu Charles Comte în felul următor:</p>', '<blockquote><a id="p168"></a>„Charles Comte consideră că, pentru a trăi, omul are nevoie de aer, de hrană, de îmbrăcăminte. Unele dintre aceste lucruri, cum sunt aerul şi apa, fiind inepuizabile, rămân totdeauna proprietate colectivă, pe când altele, existând în cantitate mai mică, devin proprietate privată. Charles Comte îşi sprijină deci demonstraţia pe noţiunile: limitat şi nelimitat. El ar fi ajuns, poate, la alte concluzii dacă adopta drept categorii principale noţiunile: indispensabil şi neindispensabil“.</blockquote>', '<p><a id="p169"></a>Cât de copilăroasă este polemica lui Proudhon cel critic! El îi sugerează lui Charles Comte să renunţe la categoriile pe care îşi sprijină demonstraţia şi să sară la alte categorii, pentru a ajunge nu la propriile lui concluzii, ci, <i>„poate“</i>, la concluziile lui Proudhon cel critic.</p>', '<p><a id="p170"></a>Adevăratul Proudhon nu-i face lui Charles Comte asemenea sugestii; el nu-l expediază cu un „poate“, ci îl bate cu propriile lui categorii.</p>', '<p><a id="p171"></a>Charles Comte, spune Proudhon, porneşte de la faptul că aerul, hrana şi, în unele clime, îmbrăcămintea sunt indispensabile omului nu pentru ca să trăiască, ci pentru ca să nu înceteze să trăiască. Pentru a se conserva, omul are deci mereu nevoie (după Charles Comte) să-şi însuşească diverse lucruri. Aceste lucruri nu există toate în aceeaşi cantitate.</p>', '<blockquote><a id="p172"></a>„Lumina corpurilor cereşti, aerul, apa există în cantităţi atât de mari, încât omul nu poate să le înmulţească sau să le împuţineze în proporţii simţitoare; fiecare poate deci să-şi ia din toate acestea atât cât îi trebuie, <i>fără a prejudicia cu ceva satisfacerea nevoilor celorlalţi“</i>. <a href="javascript:void(0);" id="n20">[20]</a></blockquote>', '<p><a id="p173"></a>Proudhon porneşte chiar de la propriile definiţii ale lui Comte. Mai întâi el îi demonstrează că pământul este şi el un obiect de primă necesitate, a cărui folosinţă trebuie deci să fie accesibilă oricui, în limitele specificate de Comte, şi anume <i>„fără a prejudicia satisfacerea nevoilor celorlalţi“</i>. De ce dar a devenit pământul proprietate privată? Charles Comte răspunde: pentru că <i>nu</i> este <i>nelimitat</i>. El ar fi trebuit însă să tragă concluzia inversă: deoarece este <i>limitat</i>, pământul nu poate fi însuşit. Însuşirea aerului sau a apei nu cauzează nimănui vreun prejudiciu, pentru că acestea se găsesc totdeauna în cantitate suficientă, pentru că sunt nelimitate. Dimpotrivă, însuşirea arbitrară a pământului prejudiciază satisfacerea nevoilor celorlalţi tocmai pentru că pământul este <i>limitat</i>. De aceea folosinţa lui trebuie reglementată în interesul <i>tuturor</i>. Argumentatia lui Charles Comte constituie un argument împotriva tezei sale.</p>', '<blockquote><a id="p174"></a>„Charles Comte, aşa conchide Proudhon“ (şi anume Proudhon cel critic), „porneşte de la ideea că o naţiune poate să fie proprietara unei ţări; or, dacă proprietatea implică dreptul de a uza şi de a abuza — jus utendi et abutendi re sua [dreptul de a uza şi de a abuza de lucrul său] —, nici naţiunii nu i se poate recunoaşte dreptul de a uza şi de a abuza de o ţară“.</blockquote>', '<p><a id="p175"></a>Adevăratul Proudhon nu vorbeşte despre jus utendi et abutendi pe care <i>„l-ar implica“</i> dreptul de proprietate. El este prea mult un om din masă pentru a vorbi despre dreptul de proprietate pe care îl implică dreptul de proprietate. Căci jus utendi et abutendi re sua este însuşi dreptul de proprietate. De aceea Proudhon contestă făţiş unui popor dreptul de proprietate asupra teritoriului său. Celor care găsesc că aceasta este o exagerare, el le răspunde că din dreptul imaginar al proprietăţii naţionale s-au dedus în toate epocile pretenţiile de suzeranitate, tributurile, drepturile regaliene, servituţile etc.</p>', '<p><a id="p176"></a>Adevăratul Proudhon argumentează împotriva lui Charles Comte în felul următor: Comte vrea să arate cum se naşte proprietatea, şi începe prin a presupune naţiunea ca proprietară, căzând astfel în eroarea denumită petitio principii. <a href="javascript:void(0);" id="n21">[21]</a> El pune statul să vândă terenuri şi pe întreprinzător să le cumpere, ceea ce înseamnă că el presupune dinainte relaţiile de <i>proprietate</i> pe care vrea să le demonstreze.</p>', '<p><a id="p177"></a>Proudhon cel critic dărâmă <i>sistemul decimal francez</i>. El păstrează <i>francul</i>, dar în locul <i>centimei</i> pune <i>„gologanul“</i>.</p>', '<blockquote><a id="p178"></a>„Când cedez, adaugă Proudhon“ (Proudhon cel critic), „o bucată de pământ, mă lipsesc nu numai de o recoltă, ci sustrag copiilor şi nepoţilor mei un bun durabil. Pământul are valoare nu numai azi, el are şi o valoare potenţială, viitoare“.</blockquote>', '<p><a id="p179"></a>Adevăratul Proudhon nu vorbeşte despre faptul că pământul are valoare nu numai azi, ci şi mâine; el opune valorii actuale, integrale, valoarea potenţială, viitoare, care depinde de îndemânarea mea de a valorifica pământul. El spune:</p>', '<blockquote><a id="p180"></a>„Distrugeţi lotul vostru de pământ sau, ceea ce este tot una pentru voi, vindeţi-l; aceasta înseamnă că vă lipsiţi nu numai de o recoltă, de două sau de mai multe recolte, ci că nimiciţi toate roadele pe care le-aţi putea culege de pe acest lot voi, copiii şi nepoţii voştri“.</blockquote>', '<p><a id="p181"></a>Proudhon nu vrea să sublinieze opoziţia dinte o recoltă şi bunul durabil — banii primiţi în schimbul pământului ar putea să devină şi ei, sub formă de capital, un „bun durabil“ —, ci opoziţia dintre valoarea actuală şi valoarea pe care o poate dobândi pământul printr-o cultivare neîntreruptă.</p>', '<p><a id="p182"></a>Charles Comte spune:</p>', '<blockquote><a id="p183"></a>„Valoarea nouă pe care o adaug unui lucru prin munca mea este proprietatea mea. Proudhon“ (Proudhon cel critic) „vrea să-l combată în felul următor: omul ar trebui <i>deci</i> să înceteze a mai fi proprietar de îndată ce încetează să muncească. Proprietatea asupra produsului nu poate niciodată să atragă după sine proprietatea asupra materiei care stă la baza produsului“.</blockquote>', '<p><a id="p184"></a>Adevăratul Proudhon spune:</p>', '<blockquote><a id="p185"></a>„Admit că muncitorul poate să-şi însuşească produsele muncii sale, dar nu înţeleg cum proprietatea asupra produselor ar putea să atragă după sine proprietatea asupra materiei. Oare pescarul care pe acelaşi mal se pricepe să prindă mai mulţi peşti decât ceilalţi pescari devine prin această îndemânare a sa proprietarul locului de pescuit? Oare îndemânarea unui vânător a fost considerată vreodată ca un titlu de proprietate asupra vânatului din cantonul respectiv? La fel stau lucrurile şi cu plugarul. Pentru a transforma <i>posesiunea</i> în <i>proprietate</i>, este nevoie <i>şi</i> de <i>o altă condiţie</i> în afară de muncă, altfel omul ar înceta să fie proprietar de îndată ce ar înceta să fie muncitor“.</blockquote>', '<p><a id="p186"></a>Cessante causa, cessat effectus [Când încetează cauza, încetează şi efectul]. Dacă proprietarul este proprietar numai în calitate de muncitor, atunci el încetează de a fi proprietar de îndată ce încetează de a fi muncitor.</p>', '<blockquote><a id="p187"></a>„Aşadar, după <i>lege</i>, <i>prescripţia</i> este aceea care creează proprietatea; munca este numai semnul palpabil, actul material, prin care se <i>manifestă</i> ocuparea“.</blockquote>', '<blockquote><a id="p188"></a>„Sistemul însuşirii prin muncă — continuă Proudhon — <i>este</i> deci <i>în contradicţie cu legea;</i> şi atunci când adepţii acestui sistem pretind că se servesc de el pentru a explica legile, ei <i>se contrazic singuri“</i>.</blockquote>', '<p><a id="p189"></a>Apoi, dacă în conformitate cu această părere se afirmă că desţelenirea unei întinderi de pământ, de pildă, „creează proprietatea deplină asupra acesteia“, raţionamentul acesta este un petitio principii. De fapt nu este adevărat decât că s-a creat o nouă capacitate productivă a materiei. Or, ceea ce trebuia demonstrat este că prin aceasta a fost creată însăşi proprietatea materiei. Dar materia însăşi n-a fost creată de om. El nu creează în genere nici o capacitate productivă a materiei decât dacă materia respectivă există în prealabil.</p>', '<p><a id="p190"></a>Proudhon cel critic face din <i>Gracchus Babeuf</i> un partizan al <i>libertăţii</i>, pe când pentru adevăratul Proudhon el este un partizan al <i>egalităţii</i> (partisan de l’égalité).</p>', '<p><a id="p191"></a><i>Proudhon cel critic</i>, care vrea să calculeze onorariul cuvenit lui <i>Homer</i> pentru Iliada, spune:</p>', '<blockquote><a id="p192"></a>„Onorariul pe care i-l plătesc eu lui Homer trebuie să fie egal cu ceea ce el <i>îmi dă mie</i>. Cum se poate stabili valoarea a ceea ce îmi dă el mie?“</blockquote>', '<p><a id="p193"></a>Proudhon cel critic dlspreţuieşte mult prea mult subtilităţile limbajului economiei politice pentru a şti că <i>valoarea</i> unui obiect şi ceea ce obiectul acesta <i>dă</i> altuia sunt lucruri cu totul deosebite. Adevăratul Proudhon spune:</p>', '<blockquote><a id="p194"></a>„Onorariul poetului trebuie să fie egal cu <i>produsul</i> lui; care este deci valoarea acestui produs?“</blockquote>', '<p><a id="p195"></a>Adevăratul Proudhon presupune că Iliada are un <i>preţ</i> infinit (sau valoare de schimb, prix), în timp ce Proudhon cel critic presupune că are o <i>valoare</i> infinită. Adevăratul Proudhon opune valoarea Iliadei, <i>valoarea ei</i> în sensul <i>economiei politice</i> (valeur intrinsèque), valorii ei de schimb (valeur échangeable); Proudhon cel critic opune „valorii“ ei „interioare“, şi anume valorii ei ca poezie, „valoarea pentru schimb“.</p>', '<p><a id="p196"></a>Adevăratul Proudhon spune:</p>', '<blockquote><a id="p197"></a>„Recompensa materială şi talentul nu au o unitate de măsură comună. Sub <i>acest</i> raport, situaţia tuturor producătorilor este aceeaşi. În consecinţă, orice comparaţie între ei şi orice clasificare după avere este imposibilă“. („Entre une récompense matérielle et le talent il n’existe pas de commune mesure; sous <i>ce</i> rapport la condition de tous les producteurs est égale; conséquemment toute comparaison entre eux et toute distinction de fortune est impossible“).</blockquote>', '<p><a id="p198"></a>Proudhon cel critic spune:</p>', '<blockquote><a id="p199"></a><i>„Relativ vorbind</i>, situaţia producătorilor este egală. Talentul... nu poate fi evaluat din punct de vedere material... Orice comparaţie a producătorilor între ei, orice <i>distincţie exterioară</i> între ei este imposibilă“.</blockquote>', '<p><a id="p200"></a>Proudhon cel critic afirmă că</p>', '<blockquote><a id="p201"></a>„omul de ştiinţă trebuie <i>să se simtă</i> în societate <i>egal</i> cu toţi ceilalţi, pentru că talentul şi priceperea sa nu sunt <i>decât</i> un produs al priceperii sociale“.</blockquote>', '<p><a id="p202"></a>Adevăratul Proudhon nu vorbeşte nicăieri de sentimentele omului de talent. El spune că talentul trebuie să coboare la nivelul societăţii. El nu afirmă câtuşi de puţin că omul de talent ar fi <i>numai</i> un produs al societăţii; dimpotrivă, el spune că</p>', '<blockquote><a id="p203"></a>„omul de talent a depus eforturi pentru a elabora in el însuşi o unealtă folositoare... în el se află un muncitor liber <i>şi</i> un capital social acumulat“.</blockquote>', '<p><a id="p204"></a>Proudhon cel critic continuă:</p>', '<blockquote><a id="p205"></a>„El trebuie, în afară de aceasta, să fie recunoscător societăţii că îl dispensează de celelalte munci şi îi dă astfel posibilitatea de a se consacra ştiinţei“.</blockquote>', '<p><a id="p206"></a>Adevăratul Proudhon nu recurge nicăieri la recunoştinţa omului de talent. El spune:</p>', '<blockquote><a id="p207"></a>„Artistul, savantul, poetul îşi primesc dreapta recompensă prin simplul fapt că societatea le îngăduie să se consacre exclusiv ştiinţei şi artei“.</blockquote>', '<p><a id="p208"></a>În cele din urmă, Proudhon cel critic săvârşeşte minunea că o societate de 150 de muncitori este în stare să întreţină un <i>„mareşal“</i>, deci, fără îndoială, şi o <i>armată</i>. La adevăratul Proudhon, mareşalul este un <i>„potcovar“</i> (maréchal).</p>', '<h6 id="sigil_toc_id_11" style="text-align: center;"><a id="p209"></a>Notă marginală critică nr. 4</h6>', '<blockquote><a id="p210"></a>„Dacă el“ (Proudhon) „păstrează noţiunea de salariu, dacă vede în societate o instituţie care ne dă de lucru şi ne plăteşte munca efectuată, el este cu atit mai puţin îndreptăţit să adopte timpul ca măsură a plăţii, cu cât ceva mai sus, de acord cu <i>Hugo Grotius</i>, el afirmă că, în raport cu <i>însemnătatea (Geltung)</i> a unui obiect, timpul este indiferent“.</blockquote>', '<p><a id="p211"></a>Iată singurul punct în care critica încearcă să-şi îndeplinească sarcina şi să-i dovedească lui Proudhon că, pornind de la punctul de vedere al economiei politice, el argumentează greşit împotriva economiei politice. Dar tocmai aici critica <i>se face de râs</i> într-un mod cu adevărat critic.</p>', '<p><a id="p212"></a>Proudhon, de acord cu Grotius, dezvoltă ideea că <i>prescripţia</i> nu constituie un titlu pentru transformarea <i>posesiunii în proprietate</i>, adică pentru transformarea unui <i>„principiu de drept“</i> în alt principiu de drept, tot aşa cum timpul nu poate transforma adevărul că suma unghiurilor unui triunghi este egală cu două unghiuri drepte, într-un alt adevăr că suma unghiurilor unui triunghi ar fi egală cu trei unghiuri drepte.</p>', '<blockquote><a id="p213"></a>„Niciodată nu veţi reuşi să faceţi — exclamă Proudhon — ca durata timpului, care prin ea însăşi nu creează nimic, nu schimbă nimic, nu modifică nimic, să poată <i>să-l transforme</i> pe <i>uzufructuar</i> în <i>proprietar“</i>.</blockquote>', '<p><a id="p214"></a>D-l Edgar conchide: spunând că simpla durată a timpului nu poate <i>să transforme</i> un principiu de drept în alt principiu de drept, spunând că în general această durată ca atare nu poate să schimbe sau să modifice ceva, Proudhon dă dovadă de inconsecvenţă atunci când face din <i>timpul de muncă</i> măsura <i>valorii</i> economice a produsului muncii. D-l Edgar reuşeşte să formuleze această observaţie critic critică datorită faptului că traduce „valeur“ [valoare] prin „Geltung“ [însemnătate, semnificaţie] şi că în felul acesta capătă posibilitatea de a aplica termenul Geltung în acelaşi sens atât unui principiu de drept cât şi valorii (Wert) comerciale a unui produs al muncii. El a reuşit să facă acest lucru identificând durata goală a timpului cu timpul de muncă plin. Dacă Proudhon ar fi spus că timpul nu poate să prefacă o muscă în elefant, critica critică ar fi fost tot atât de îndreptăţită să conchidă: în acest caz el nu poate să facă din timpul de muncă măsura salariului.</p>', '<p><a id="p215"></a>Că <i>timpul de muncă cerut</i> pentru producerea unui obiect intră în <i>cheltuielile de producţie</i> ale acestui obiect, că <i>cheltuielile de producţie</i> ale unui obiect reprezintă ceea ce el <i>costă</i>, deci suma cu care poate fi <i>vândut</i>, abstracţie făcând de efectele <i>concurenţei</i>, sunt lucruri care trebuie să fie accesibile chiar şi criticii critice. În afara timpului de muncă şi a materialului muncii, economiştii înglobează în cheltuielile de producţie şi renta proprietarului funciar, precum şi dobânzile şi profitul capitalistului. La Proudhon, acestea din urmă sunt înlăturate, deoarece este înlăturată şi proprietatea privată. Nu mai rămân deci decât timpul de muncă şi cheltuielile. Făcând din timpul de muncă, din existenţa determinată şi nemijlocită a activităţii omeneşti ca atare măsura salariului şi a determinării valorii produsului, Proudhon face din elementul omenesc elementul hotărâtor, pe când, în vechea economie politică, decisivă era puterea materială a capitalului şi a proprietăţii funciare. Cu alte cuvinte, Proudhon îl restabileşte pe om în drepturile lui, dar o face într-o formă care mai ţine de economia politică, deci într-o formă plină de contradicţii. Pentru a ne da seama cât de just procedează Proudhon din punctul de vedere al economiei politice, este de ajuns să luăm în considerare faptul că, chiar în primele pagini ale lurării sale „An Inquiry into the Nature and Causes of the Wealth of Nations“ [„Studiu asupra naturii şi cauzelor avuţiei naţiunilor“], întemeietorul noii economii politice, <i>Adam Smith</i>, dezvoltă ideea că înainte de instituirea proprietăţii private, deci în ipoteza <i>inexistenţei proprietăţii private</i>, <i>timpul de muncă</i> era măsura <i>salariului</i>, precum şi a <i>valorii produsului muncii</i>, care încă nu se deosebea de salariu.</p>', '<p><a id="p216"></a>Să admită însă critica critică pentru un moment că Proudhon n-a pornit de la premisa salariului. Crede ea oare că <i>timpul</i> necesar pentru producerea unui obiect va înceta <i>vreodată</i> să constituie un moment esenţial al „însemnătăţii“ acestui obiect. Crede ea oare că timpul va înceta să fie <i>preţios?</i></p>', '<p><a id="p217"></a>Întrucât priveşte producţia materială nemijlocită, chestiunea dacă un obiect oarecare trebuie să fie produs sau nu, adică chestiunea <i>valorii</i> obiectului, va depinde esenţialmente de timpul de muncă cerut pentru producerea lui. Căci de timp depinde dacă societatea are timpul necesar pentru o dezvoltare cu adevărat omenească.</p>', '<p><a id="p218"></a>Şi chiar în domeniul producţiei <i>spirituale</i>, dacă vreau să procedez în mod raţional, nu trebuie oare, la stabilirea volumului, a caracterului şi planului unei lucrări spirituale, să ţin seama şi de timpul necesar pentru producerea ei? Altfel mă expun cel puţin riscului ca obiectul meu, care există în idee, să nu devină niciodată un obiect real, deci să nu poată dobândi decât valoarea unui obiect imaginar, adică o <i>valoare imaginară</i>.</p>', '<p><a id="p219"></a>Critica economiei politice, făcută din punctul de vedere al economiei politice, recunoaşte toate determinările esenţiale ale activităţii omeneşti, dar numai într-o formă înstrăinată. Aşa, de pildă, în cazul de faţă ea transformă însemnătatea timpului pentru <i>munca omenească</i> în însemnătatea lui pentru <i>salariu</i>, pentru munca salariată.</p>', '<p><a id="p220"></a>D-l Egdar continuă:</p>', '<blockquote><a id="p221"></a>„Pentru ca talentul să fie silit să accepte măsura arătată mai sus, Proudhon <i>abuzează</i> de noţiunea <i>libertăţii tranzacţiilor</i> şi afirmă că societatea şi membrii ei au dreptul de a refuza creaţiile talentului“.</blockquote>', '<p><a id="p222"></a>La <i>adepţii lui Fourier</i> şi <i>ai lui Saint-Simon</i>, talentul, situându-se pe tărâmul economiei politice, formulează exagerate <i>pretenţii de onorariu</i>, luând ca măsură a <i>valorii de schimb</i> a producţiilor sale închipuirile lui despre propria sa valoare infinită. La aceste pretenţii ale talentului, Proudhon răspunde exact aşa cum economia politică răspunde la orice pretenţii ale unui preţ care vrea să se ridice cu mult deasupra aşa-zisului preţ natural, adică deasupra cheltuielilor de producţie a obiectului oferit, şi anume răspunde invocând libertatea tranzacţiilor. Dar Proudhon nu <i>abuzează</i> de acest raport în sensul economiei politice; dimpotrivă, el presupune drept ceva real ceea ce la economişti nu este decât nominal şi iluzoriu: <i>libertatea</i> părţilor contractante.</p>', '<h6 id="sigil_toc_id_12" style="text-align: center;"><a id="p223"></a>Traducere caracterizantă nr. 4</h6>', '<p><a id="p224"></a>În încheiere, Proudhon cel critic reformează <i>societatea franceză</i>, transformând atât pe proletarii francezi cât şi burghezia franceză.</p>', '<p><a id="p225"></a>El contestă proletarilor francezi <i>„forţa“</i>, pentru că adevăratul Proudhon le reproşează lipsa de <i>virtute</i> (vertu). <i>Îndemânarea</i> lor în muncă el o transformă într-o îndemânare problematică — „sunteţi, <i>poate</i>, îndemânatici în muncă“ — pentru că adevăratul Proudhon o recunoaşte în mod necondiţionat <i>(prompts</i> au travail vous êtes [sunteţi <i>zeloşi</i> în muncă] etc.). El transformă pe burghezii francezi în bürgeri <i>săraci cu duhul</i>, acolo unde adevăratul Proudhon vorbeşte despre burghezii infami (bourgeois ignobles) în opoziţie cu nobilii înfieraţi (nobles flétris). El transformă pe bourgeois dintr-un burghez juste-milieu (bourgeois juste-milieu) în <i>„bunii</i> noştri bürgeri“, lucru pentru care burghezia franceză poate să-i fie recunoscătoare. Acolo unde adevăratul Proudhon spune că <i>„creşte reaua</i>-voinţă“ a burghezilor francezi (la malveillance de nos bourgeois), Proudhon cel critic spune, pe deplin consecvent, că creşte <i>„nepăsarea</i> bürgerilor noştri“. Burghezul adevăratului Proudhon este atât de puţin <i>nepăsător</i> încât îşi strigă lui însuşi: „N’ayons pas peur! N’ayons pas peur!“ [„Să nu ne fie teamă! Să nu ne fie teamă!“]. Aşa vorbeşte numai un om care vrea cu ajutorul raţiunii să alunge teama şi îngrijorarea.</p>', '<p><a id="p226"></a>Creându-l pe Proudhon cel critic prin traducerea adevăratului Proudhon, critica critică a arătat masei ce înseamnă o traducere critică perfectă. Ea a arătat „cum trebuie să fie o traducere“. De aceea ea combate pe bună dreptate traducerile proaste, vulgare (die massenhaften Übersetzungen):</p>', '<blockquote><a id="p227"></a>„Publicul german vrea să capete cărţi la un preţ derizoriu, şi de aceea editorul vrea să aibă o traducere ieftină; traducătorul nu vrea să fie muritor de foame de pe urma muncii sale; el nici nu poate să lucreze cu matură chibzuinţă“ (cu toată liniştea cunoaşterii), „deoarece editorul trebuie s-o ia înaintea concurenţilor, publicând cât mai repede traducerile. Mai mult chiar: traducătorul însuşi trebuie să se teamă de concurenţă; el trebuie să se teamă că un altul s-ar putea oferi să livreza marfa mai repede şi mai ieftin, şi de aceea, fără să stea mult pe gânduri, dictează unui sărman scrib manuscrisul său, îl dictează cât mai repede cu putinţă, pentru a nu plăti degeaba scribul, care este remunerat cu ora. Şi este încântat dacă a doua zi poate să-l satisfacă pe tipograful care îl asaltează. De altfel, traducerile care inundă piaţa cărţii în ţara noastră nu sunt decât expresia <i>neputinţei</i> literaturii germane de azi“ etc. („Allgemeine Literatur-Zeitung“, numărul VIII, pag. 54).</blockquote>', '<h6 id="sigil_toc_id_13" style="text-align: center;"><a id="p228"></a>Notă marginală critică nr. 5</h6>', '<blockquote><a id="p229"></a>„Dovada imposibilităţii proprietăţii, dovadă pe care Proudhon o deduce din faptul că omenirea se distruge singură mai ales prin sistemul dobânzilor şi al profitului şi prin disproporţia dintre consumaţie şi producţie, trebuia completată cu dovada contrariului ei, şi anume că proprietatea privată este istoriceşte posibilă“.</blockquote>', '<p><a id="p230"></a>Un instinct fericit spune criticii critice să nu se oprească asupra consideraţiilor lui Proudhon despre sistemul dobânzilor şi al profitului etc., adică asupra celor mai importante consideraţii din lucrarea lui Proudhon. Într-adevăr, în acest punct critica ideilor lui Proudhon, şi chiar numai un simulacru de critică, nu mai poate fi făcut fără a avea cunoştinţe foarte pozitive în ceea ce priveşte mişcarea proprietăţii private. Critica critică caută să-şi compenseze neputinţa, formulând observaţia că Proudhon n-a făcut dovada posibilităţii istorice a proprietăţii private. De ce critica, care nu oferă decât vorbe, cere altora să-i dea <i>totul?</i></p>', '<blockquote><a id="p231"></a>„Proudhon dovedeşte imposibilitatea proprietăţii, întemeindu-se pe faptul că, cu salariul primit pentru munca sa, muncitorul nu poate să-şi răscumpere produsul. În fundamentarea acestei teze, Proudhon, invocând esenţa capitalului, nu aduce un argument decisiv. Muncitorul nu-şi poate răscumpăra produsul, pentru că acesta rămâne un produs colectiv, pe când el însuşi nu este decât un om plătit izolat“.</blockquote>', '<p><a id="p232"></a>În opoziţie cu deducţia lui Proudhon, d-l Edgar ar fi putut merge mult mai departe, spunând că muncitorul nu-şi <i>poate</i> răscumpăra produsul pentru că este în genere <i>nevoit să-l răscumpere</i>. Definiţia cumpărării conţine şi elementul comportării muncitorului faţă de produsul său ca faţă de un obiect plecat de la el, înstrăinat. Argumentul decisiv al d-lui Edgar nu ne spune, printre altele, de ce capitalistul, care nici el <i>nu</i> este <i>altceva</i> decât un om <i>izolat</i>, ba chiar un om <i>plătit</i> prin profit şi prin dobânzi, poate să răscumpere nu numai produsul muncii, ci chiar ceva mai mult decât acest produs. Pentru a explica acest lucru, d-l Edgar va trebui să explice raportul dintre muncă şi capital, adică va trebui să cerceteze esenţa capitalului.</p>', '<p><a id="p233"></a>Pasajul citat arată în chipul cel mai izbitor cum critica critică, de îndată ce a învăţat ceva de la un autor, dă acestui lucru o întorsătură critică şi îl foloseşte chiar împotriva autorului respectiv, ca pe o înţelepciune descoperită de ea. Căci de la Proudhon a luat critica critică argumentul, chipurile neinvocat de Proudhon, dar invocat de d-l Edgar. Proudhon spune:</p>', '<blockquote><a id="p234"></a>„Divide et impera [dezbină şi stăpâneşte]... dezbinaţi-i pe muncitori şi este foarte posibil ca salariul zilnic plătit fiecărui muncitor în parte să întreacă valoarea fiecărui produs individual; dar nu despre aceasta este vorba... Chiar dacă aţi plătit fiecare forţă în parte, tot nu aţi plătit forţa colectivă“.</blockquote>', '<p><a id="p235"></a>Proudhon este <i>primul</i> care a atras atenţia asupra faptului că suma salariilor muncitorilor individuali, chiar dacă fiecare muncă individuală a fost plătită integral, nu plăteşte forţa colectivă concretizată în produsul lor, că deci muncitorul nu este plătit ca <i>parte a forţei de muncă colective</i>. D-l Edgar prezintă această idee într-o formă denaturată, spunând că muncitorul nu este decât un om plătit individual. Critica critică foloseşte deci o idee <i>generală</i> a lui Proudhon, opunând-o dezvoltării <i>concrete</i> pe care acelaşi Proudhon a dat-o ulterior aceleiaşi idei. Ea îşi însuşeşte această idee în chip critic şi enunţă în termenii următori misterul <i>socialismului critic:</i></p>', '<blockquote><a id="p236"></a>„Muncitorul din ziua de azi <i>se gândeşte</i> numai la el, adică admite să fie plătit numai ca persoană izolată. El <i>însuşi</i> este acela care nu ţine seama de forţa uriaşă, incomensurabilă care rezultă din colaborarea lui cu alte forţe“.</blockquote>', '<p><a id="p237"></a>După părerea criticii critice, tot răul rezidă în <i>„gândirea“</i> muncitorilor. Este adevărat că muncitorii englezi şi francezi au alcătuit asociaţii în care discută nu numai nevoile lor imediate ca <i>muncitori</i>, ci şi nevoile lor ca <i>oameni</i>, unde, pe lângă aceasta, dau dovadă de o largă şi temeinică conştiinţă a forţei „uriaşe“, „incomensurabile“ care rezultă din colaborarea lor. Dar aceşti muncitori comunişti, de <i>masă</i> (massenhafte), care lucrează, de pildă, în atelierele din Lyon sau din Manchester, nu consideră că prin <i>„gândire pură“</i>, prin simple raţionamente, vor putea scăpa de patroni şi de propria lor înjosire practică. Ei resimt foarte dureros <i>deosebirea</i> dintre <i>existenţă</i> şi <i>gândire</i>, dintre <i>conştiinţă</i> şi <i>viaţă</i>. Ei ştiu că, departe de a fi închipuiri ideale, proprietatea, capitalul, banii, munca salariată etc. sunt produse foarte practice şi foarte concrete ale înstrăinării lor de sine, care trebuie suprimate deci tot într-un mod pracic şi concret, pentru ca omul să devină om nu numai în <i>gândire</i> şi în <i>conştiinţă</i>, ci şi în <i>existenţa</i> de masă (im massenhaften <i>Sein)</i>, în viaţă. Critica critică însă îi învaţă, dimpotrivă, că ei încetează de a fi în realitate muncitori salariaţi dacă suprimă în gândire ideea de muncă salariată, dacă încetează de a se mai considera în gândire muncitori salariaţi şi dacă, potrivit cu această închipuire năstruşnică, nu mai admit să fie plătiţi ca persoane izolate. Ca idealişti absoluţi, ca fiinţe eterice, pot, fireşte, să trăiască apoi din eterul gândirii pure. Critica critică îi învaţă că ei suprimă capitalul real atunci când biruie în <i>gândire</i> categoria capital, că se schimbă <i>într-adevăr</i> şi devin oameni reali atunci când îşi schimbă în conştiinţă <i>„eul“</i> lor <i>„abstract“</i>, şi resping cu dispreţ, ca pe o operaţie necritică, orice schimbare <i>reală</i> a existenţei lor reale, a condiţiilor reale ale existenţei lor, adică a <i>eului</i> lor real. <i>„Spiritul“</i>, pentru care realitatea nu înseamnă decât categorii, reduce, fireşte, întreaga activitate şi practică omenească la procesul dialectic de gândire al criticii critice. Tocmai prin aceasta se deosebeşte socialismul <i>ei</i> de socialismul şi comunismul <i>de masă</i> (von dem <i>massenhaften</i> Sozialismus und Kommunismus).</p>', '<p><a id="p238"></a>După aceste grandioase consideraţii, d-l Edgar trebuie, fireşte, „să conteste“ criticii lui Proudhon elementul „conştiinţă“.</p>', '<blockquote><a id="p239"></a><i>„Dar</i> Proudhon vrea <i>de asemenea să fie practic“</i>. „El crede că a şi cunoscut“. „Şi totuşi — exclamă triumfătoare liniştea cunoaşterii — noi şi acum ne vedem obligaţi să-i contestăm <i>liniştea cunoaşterii“</i>. „Cităm câteva pasaje pentru a arăta cât de puţin a aprofundat el poziţia sa faţă de societate“.</blockquote>', '<p><a id="p240"></a>Ulerior vom cita şi alte câteva pasaje din lucrările criticii critice (vezi banca pentru săraci şi gospodăria model), pentru a arăta că ea nu cunoaşte încă nici cele mai elementare relaţii economice şi deci cu atât mai puţin ar putea să pretindă că le-a aprofundat, şi că de aceea, cu tactul critic care îi este propriu, s-a simţit chemată să-l supună pe Proudhon unei analize critice.</p>', '<p><a id="p241"></a>După ce critica critică, în calitate de linişte a cunoaşterii, <i>„a venit de hac“ tuturor „opoziţiilor“ de masă (massenhafte „Gegensätze“)</i>, după ce a luat în stăpânire întreaga realitate sub formă de categorii şi după ce a redus la dialectica speculativă întreaga activitate omenească, vom vedea în cele ce urmează cum din dialectica speculativă ea creează din nou lumea. Se înţelege de la sine că, pentru a nu fi „profanate“, minunile creaţiei critic-speculative a lumii nu pot fi împărtăşite masei profane decât sub formă de <i>mistere</i>. De aceea critica critică, luând chipul lui Vişnu-Szeliga, apare ca <i>negustor de mistere</i>. <a href="javascript:void(0);" id="n22">[22]</a></p>'],
'idChr': '1.04',
'title': 'CAPITOLUL IV. „Critica critică“ ca liniştea cunoaşterii, sau „critica critică“ în persoana d-lui Edgar',
},
{'content': ['<p class="noind" style="text-align: center;"><a id="p0"></a>CAPITOLUL V</p>', '<h3 style="text-align: center;" title="CAPITOLUL V. „Critica critică“ sub înfăţişarea unui negustor de mistere, sau „critica critică“ în persoana d-lui Szeliga"><a id="p1"></a>„Critica critică“ sub înfăţişarea unui negustor de mistere,<br/>sau „critica critică“ în persoana d-lui Szeliga</h3>', '<p>\xa0</p>', '<p><a id="p2"></a>Întruchipată în persoana lui <i>Szeliga-Vişnu</i>, „critica critică“ ne face o apoteoză a romanului „Les Mystères de Paris“ [„Misterele Parisului“]. Eugène Sue e proclamat un „critic critic“. Aflând aceasta, el poate exclama ca şi burghezul gentilom al lui Molière:</p>', '<blockquote><a id="p3"></a>„Par ma foi, il y a plus de quarante ans que je dis de la prose, sans que j’en susse rien; et je vous suis le plus obligé du monde de m’avoir appris cela“ [„Pe legea mea, de peste patruzeci de ani vorbesc în proză, fără a avea habar; şi vă sunt cât se poate de recunoscător că m-aţi făcut să aflu aceasta“]. <a href="javascript:void(0);" id="n23">[23]</a></blockquote>', '<p><a id="p4"></a>Expunerea critică a d-lui Szeliga este precedată de un prolog <i>estetic</i>.</p>', '<p><a id="p5"></a>„Prologul estetic“ explică în felul următor semnificaţia generală a epopeii „critice“, şi în special a „Misterelor Parisului“:</p>', '<blockquote><a id="p6"></a>„Epopeea generează ideea că prezentul în sine nu este nimic, nu e nici măcar“ — <i>nimic</i>, nici măcar! — „veşnicul <i>hotar</i> dintre <i>trecut</i> şi <i>viitor</i>, ci“ — nimic, nici măcar, ci — „ci <i>ruptura</i>, <i>ce trebuie sudată</i> mereu, care desparte <i>nemurirea</i> de <i>ceea ce este efemer</i>... <i>Aceasta</i> este <i>semnificaţia generală</i> a «Misterelor Parisului»“.</blockquote>', '<p><a id="p7"></a>„Prologul estetic“ mai afirmă apoi că, „dacă vrea, <i>criticul</i> poate fi şi <i>poet“</i>.</p>', '<p><a id="p8"></a>Toată critica pe care o face d-l Szeliga va demonstra justeţea acestei afirmaţii. Ea, această critică, este în întregime rodul <i>„imaginaţiei poetice“</i>.</p>', '<p><a id="p9"></a>Ea este totodată un produs al „artei <i>libere“</i> aşa cum o defineşte „prologul estetic“, adică „descoperă <i>ceva cu totul nou</i>, <i>ceva ce nu a existat încă absolut niciodată“</i>.</p>', '<p><a id="p10"></a>Ea este, în sfârşit, chiar o <i>epopee critică</i>, căci e „ruptura, ce trebuie sudată mereu“, care „desparte“ „nemurirea“ — critica critică a d-lui Szeliga — de „ceea ce este efemer“, de romanul d-lui Eugène Sue.</p>', '<h5 id="sigil_toc_id_14" style="text-align: center;"><a id="p11"></a>1. „Misterul sălbăticirii în cadrul civilizaţiei“ şi „misterul lipsei de drepturi în stat“</h5>', '<p><a id="p12"></a>După cum se ştie, ideea întruchipării, ideea trinităţii, ideea nemuririi etc. din religia creştină au fost considerate de <i>Feuerbach</i> ca misterul întruchipării, misterul trinităţii, misterul nemuririi. D-l Szeliga consideră drept mistere toate rânduielile actuale din lume. Dar în tmp ce <i>Feuerbach</i> a dezvăluit <i>mistere reale</i>, d-l <i>Szeliga</i>, dimpotrivă, transformă în <i>mistere trivialităţi</i> reale. Arta sa constă nu în a dezvălui ce este ascuns, ci în a ascunde ce este dezvăluit.</p>', '<p><a id="p13"></a>Astfel el declară drept <i>mistere</i> sălbăticirea (existenţa infractorilor) în cadrul civilizaţiei, precum şi lipsa de drepturi şi inegalitatea în stat. Aceasta înseamnă una din două: ori că literatura socialistă, care a dezvăluit aceste mistere, a rămas un mister pentru d-l Szeliga, ori că el vrea să transforme într-un mister particular al „criticii critice“ cele mai cunoscute rezultate ale acestei literaturi.</p>', '<p><a id="p14"></a>De aceea nu este nevoie să insistăm prea mult asupra consideraţiilor d-lui Szeliga pe tema acestor mistere. Subliniem numai câteva perle.</p>', '<blockquote><a id="p15"></a>„În faţa legii şi a judecătorului, toţi sunt <i>egali:</i> mari şi mici, bogaţi şi săraci. Acest principiu stă înscris în fruntea profesiunii de credinţă a <i>statului“</i>.</blockquote>', '<p><a id="p16"></a>A statului? Profesiunea de credinţă a celor mai multe dintre state începe, dimpotrivă, prin a stabili că în faţa <i>legii nu există egalitate</i> între mari şi mici, între bogaţi şi săraci.</p>', '<blockquote><a id="p17"></a>„Şlefuitorul de pietre preţioase Morel, în onestitatea sa naivă, exprimă foarte limpede acest mister“ (şi anume misterul opoziţiei dintre sărac şi bogat); „el spune: De-ar şti bogaţii! De-ar şti bogaţii! Nenorocirea este că ei nu ştiu ce înseamnă sărăcia“.</blockquote>', '<p><a id="p18"></a>D-l Szeliga nu ştie că, din politeţe faţă de burghezia franceză, Eugène Sue comite un <i>anacronism</i> atunci când ia o vorbă curentă a burghezilor din timpul lui Ludovic al XIV-lea: „Ah! si le roi le savait“ [„Ah! de-ar şti regele!“] şi, dându-i forma modificată: „Ah! si le riche le savait!“ [„Ah! de-ar şti bogatul!“], o pune în gura muncitorului Morel din timpul Chartei vérité. <a href="javascript:void(0);" id="n24">[24]</a> În Anglia şi în Franţa cel puţin, au încetat să existe asemenea raporturi <i>naive</i> între bogat şi sărac. În aceste ţări, reprezentanţii ştiinţifici ai avuţiei, economiştii, au răspândit idei amănunţite despre mizeria fizică şi morală a sărăcimii. Drept consolare, ei au demonstrat că această stare de mizerie trebuie să se menţină, pentru că trebuie să se menţină actuala stare de lucruri. Mai mult, ei au avut chiar grijă să calculeze în ce <i>proporţie</i> trebuie sărăcimea să-şi decimeze prin decese rândurile ei spre binele bogaţilor şi spre binele ei propriu.</p>', '<p><a id="p19"></a>Când Eugène Sue descrie tavernele, ascunzătorile şi limbajul <i>infractorilor</i>, d-l Szeliga descoperă <i>„misterul“</i> că scopul urmărit de „autor“ nu este de a descrie acest limbaj şi aceste ascunzători ca atare, ci</p>', '<blockquote><a id="p20"></a>„de a cunoaşte misterul mobilelor răului etc.“. „Infractorii se simt la ei <i>acasă</i>... tocmai în locurile cu circulaţia cea mai intensă!“</blockquote>', '<p><a id="p21"></a>Ce-ar spune un naturalist dacă i s-ar demonstra că celula albinei nu-l interesează ca celulă de albină, că ea nu este un mister pentru acela care n-a studiat-o, deoarece albina „se simte la ea acasă“ „tocmai“ în aer liber şi pe flori? În ascunzătorile infractorilor şi în limbajul infractorilor se oglindeşte caracterul infractorului, ele fac parte din existenţa sa, descrierea lor face parte integrantă din descrierea lui, după cum din descrierea unei femme galante [curtezană] nu poate lipsi descrierea unei petite maison [casă de rendez-vous].</p>', '<p><a id="p22"></a>Nu numai pentru parizieni în general, ci chiar pentru poliţia pariziană ascunzătorile infractorilor constituie un asemenea „mister“, încât şi acum se deschid în centrul oraşului străzi luminoase şi largi pentru ca aceste ascunzători să devină accesibile poliţiei.</p>', '<p><a id="p23"></a>În fine, însuşi Eugène Sue declară că în descrierile menţionate mai sus el contează „sur la curiosité craintive“ [„pe curiozitatea plină de teamă“] a cititorului. În toate romanele sale, d-l Eugène Sue a contat pe această curiozitate plină de teamă a cititorului. E de ajuns să ne amintim de Atar-Gull, Salamandra, Plik şi Plok etc.</p>', '<h5 id="sigil_toc_id_15" style="text-align: center;"><a id="p24"></a>2. Misterul construcţiei speculative</h5>', '<p><a id="p25"></a>Misterul expunerii critice a „Misterelor Parisului“ este misterul <i>construcţiei speculative</i>, <i>hegeliene</i>. După ce d-l Szeliga a declarat drept „mistere“ „sălbăticirea în cadrul civilizaţiei“ şi lipsa de drepturi în stat, adică după ce le-a redus la categoria <i>„mister“</i>, el lasă „misterul“ să-şi urmeze <i>cursul vieţii sale speculative</i>. Câteva cuvinte vor fi suficiente pentru a caracteriza în <i>general</i> construcţia speculativă. Felul în care d-l Szeliga tratează „Misterele Parisului“ ne va arăta aplicarea ei în <i>particular</i>.</p>', '<p><a id="p26"></a>Dacă, operând cu mere, pere, fragi şi migdale reale, îmi formez noţiunea generală de <i>„fruct“ („Frucht“)</i>, dacă merg mai departe şi-mi <i>imaginez</i> că noţiunea mea abstractă: „Fructul“ <i>(„die</i> Frucht“), la care ajung pornind de la fructe reale, este o esenţă care există în afara mea, ba chiar constituie <i>adevărata</i> esenţă a perei, a mărului etc., aceasta înseamnă că, vorbind în termeni <i>speculativi</i>, proclam „Fructul“ drept <i>„substanţă“</i> a perei, a mărului, a migdalei etc. Prin aceasta eu spun că pentru pară nu este esenţial faptul că este pară, că pentru măr nu este esenţial faptul că este măr. Esenţial la aceste lucruri n-ar fi existenţa lor determinată reală, care poate fi intuită prin simţuri, ci acea esenţă pe care am abstras-o din ele şi pe care le-am substituit-o, esenţa noţiunii mele, „Fructul“. Eu proclam deci mărul, para, migdala etc. drept simple forme de existenţă, <i>moduri</i> ale „Fructului“. Este adevărat că judecata mea finită, ajutată de simţuri, <i>distinge</i> mărul de pară şi para de migdală, dar raţiunea mea speculativă declară că această distincţie senzorială este neesenţială şi indiferentă. Raţiunea speculativă vede în măr <i>acelaşi lucru</i> ca în pară şi în pară acelaşi lucru ca în migdală, şi anume „Fructul“. Fructele reale particulare nu sunt considerate decât ca fructe <i>aparente</i>, a căror esenţă adevărată este „Substanţa“, „Fructul“.</p>', '<p><a id="p27"></a>În felul acesta nu se ajunge la o prea mare <i>bogăţie de determinări (Bestimmungen)</i>. Mineralogul a cărui ştiinţă s-ar limita exclusiv la constatarea că toate mineralele sunt în realitate „Mineralul“ n-ar fi mineralog decât în <i>propria sa închipuire</i>. La vederea oricărui mineral, mineralogul speculativ ar spune: „Mineralul“, şi toată ştiinţa sa s-ar limita la repetarea acestui cuvânt de atâtea ori câte minerale reale există.</p>', '<p><a id="p28"></a>Gândirea speculativă, care din diferitele fructe reale a făcut <i>un</i> „fruct“ al abstracţiei — „Fructul“ —, este nevoită deci, pentru a ajunge la aparenţa unui conţinut real, să încerce într-un chip oarecare să revină de la „Fruct“, de la <i>substanţă</i>, la <i>diversele</i> fructe reale din viaţa de toate zilele, la pară, la măr, la migdală etc. Dar pe cât de uşor este să obţii, pornind de la fructele reale, noţiunea abstractă „Fructul“, pe atât le greu este ca, pornind de la noţiunea abstractă „Fructul“, să obţii fructe reale. Este chiar imposibil să ajungi ce la o abstracţie la ceea ce este <i>contrariul</i> abstracţiei dacă nu <i>renunţi</i> la abstracţie.</p>', '<p><a id="p29"></a>De aceea filozoful speculativ renunţă la abstracţia „Fructului“, dar renunţă la ea într-un chip <i>speculativ</i>, <i>mistic</i>, şi anume păstrând aparenţa că nu renunţă la ea. Adevărul însă este că el numai în aparenţă depăşeşte această abstracţie. El raţionează cam în felul următor:</p>', '<p><a id="p30"></a>Dacă în realitate mărul, para, migdala, fraga nu sunt altceva decât „Substanţa“, „Fructul“, se pune întrebarea: cum se face că „Fructul“ îmi apare când sub formă de măr, când sub formă de pară sau de migdală, de unde provine această <i>aparenţă de diversitate</i> care contrazice atât de palpabil concepţia mea speculativă despre <i>unitate</i>, despre „Substanţă“, despre „Fruct“?</p>', '<p><a id="p31"></a>Aceasta se explică, răspunde filozoful speculativ, prin faptul că „Fructul“ nu este o esenţă moartă, nediferenţiată, nemişcată, ci o esenţă vie, care se autodiferenţiază şi care se află în mişcare. Diversitatea fructelor din viaţa de toate zilele are importanţă nu numai pentru intelectul <i>meu</i> senzorial, ci şi pentru „Fructul“ însuşi, pentru raţiunea speculativă. Diferitele fructe din viaţa de toate zilele sunt diferite manifestări de viaţă ale „fructului <i>unic“</i>, ele sunt cristalizări pe care le creează „Fructul“ însuşi. Astfel, de pildă, în măr „Fructul“ îşi acordă o existenţă de măr, în pară o existenţă de pară. De aceea nu mai putem să spunem, cum am spune din punctul de vedere al noţiunii de substanţă: para este „Fructul“, mărul este „fructul“, migdala este „fructul“, ci, dimpotrivă, „Fructul“ se afirmă ca pară, „Fructul“ se afirmă ca măr, „Fructul“ se afirmă ca migdală, iar deosebirile care diferenţiază mărul, para, migdala între ele sunt tocmai autodiferenţierile <i>„Fructului“</i> şi fac ca diferitele fructe să fie verigi diferenţiate în procesul de viaţă al „Fructului“. „Fructul“ nu mai este, aşadar, o unitate fără conţinut, nediferenţiată, ci unitatea ca <i>ansamblul</i>, ca <i>„totalitatea“</i> fructelor care <i>formează</i> o <i>„succesiune organică“</i>. În fiecare verigă din această serie, „Fructul“ îşi dăruieşte o existenţă concretă mai dezvoltată, mai pronunţată, până când în cele din urmă, ca „sinteză“ a tuturor fructelor, devine totodată <i>unitatea</i> vie care le conţine pe fiecare dintre ele, dizolvate în ea însăşi, după cum le şi produce din ea însăşi, aşa cum, de pildă, toate membrele corpului se transformă neîncetat în sânge şi se reproduc neîncetat din sânge.</p>', '<p><a id="p32"></a>Prin urmare, dacă religia creştină cunoaşte numai o <i>singură</i> întruchipare a lui dumnezeu, în schimb filozofia speculativă posedă tot atâtea întruchipări câte lucruri există, după cum în cazul de faţă ea posedă în fiecare fruct o întruchipare a substanţei, a fructului absolut. Ceea ce interesează deci în primul rând pe filozoful speculativ este de a produce <i>existenţa</i> fructelor reale, existente în viaţa de toate zilele, şi de a spune apoi cu un aer misterios că există mere, pere, migdale şi stafide. Dar merele, perele, migdalele şi stafidele pe care le regăsim în lumea speculativă nu mai sunt decât <i>aparenţe</i> de mere, pere, migdale şi stafide, căci ele reprezintă momente ale vieţii „Fructului“, ale acestei <i>entităţi</i> abstracte <i>a intelectului</i>, şi de aceea sunt ele însele <i>entităţi</i> abstracte <i>ale intelectului</i>. Prin urmare, ceea ce te bucură în această operaţie speculativă este faptul că regăseşti toate fructele reale, dar nu ca fructe răsărite din pământul material, ci ca fructe cu o semnificaţie superioară, mistică, izvorâte din eterul minţii tale şi reprezentând întruchipări ale „Fructului“, ale <i>subiectului absolut</i>. Deci, dacă te întorci de la abstracţie, de la entitatea <i>supranaturală</i> a intelectului — „Fructul“ —, la fructele <i>naturale</i> reale, atunci, dimpotrivă, atribui totodată fructelor naturale o semnificaţie supranaturală şi le transformi în abstracţii pure. Ceea ce te interesează înainte de toate este tocmai să dovedeşti <i>unitatea</i> „Fructului“ în toate aceste manifestări de viaţă ale sale — în măr, în pară, în migdală —, adică <i>legătura mistică</i> dintre aceste fructe, şi să arăţi cum în fiecare dintre ele „Fructul“ se realizează <i>treptat</i> şi trece <i>în mod necesar</i> de la o formă de existenţă concretă a sa la alta, de exemplu de la existenţa sa concretă ca stafidă la existenţa sa concretă ca migdală. Valoarea fructelor din viaţa de toate zilele <i>nu mai</i> constă deci în însuşirile lor <i>naturale</i>, <i>ci</i> în însuşirea lor <i>speculativă</i>, care rezervă fiecărui fruct un loc anumit în procesul de viaţă al „Fructului absolut“.</p>', '<p><a id="p33"></a>Omul de rând nu crede că spune ceva extraordinar atunci când afirmă că există mere şi pere. Filozoful însă, atunci când exprimă în termeni speculativi aceste existenţe, spune ceva <i>extraordinar</i>. El a săvârşit o <i>minune;</i> din <i>entitatea</i> ireală <i>a intelectului</i>, „Fructul“, el a creat <i>entităţi reale ale naturii:</i> mărul, para etc., adică din <i>propriul</i> său <i>intelect abstract</i>, pe care el şi-l imaginează ca un subiect absolut, aflat în afara sa, în cazul de faţă ca „Fructul“, el a <i>creat</i> aceste fructe, şi ori de câte ori filozoful speculativ afirmă existenţa cutărui sau cutărui obiect, el îndeplineşte un act de creaţie.</p>', '<p><a id="p34"></a>Se înţelege de la sine că filozoful speculativ poate să realizeze acest proces de creaţie neîntreruptă numai datorită faptului că prezintă drept determinări <i>descoperite</i> de el proprietăţi unanim cunoscute şi senzorial intuite ale mărului, perei etc., numai datorită faptului că dă formulelor abstracte ale intelectului, pe care numai intelectul abstract le poate crea, <i>numele</i> unor lucruri reale; în sfârşit, numai datorită faptului că proclamă drept <i>autoactivitate</i> a subiectului absolut, a „Fructului“, <i>propria</i> sa activitate, prin care <i>el trece</i> de la reprezenfarea măr la reprezentarea pară.</p>', '<p><a id="p35"></a>Această operaţie se numeşte în limbaj speculativ: conceperea <i>substanţei</i> ca <i>subiect</i>, ca <i>proces lăuntric</i>, ca <i>persoană absolută</i>, şi acest mod de concepere constituie trăsătura esenţială a metodei <i>hegeliene</i>.</p>', '<p><a id="p36"></a>Era necesar să începem cu aceste observaţii preliminare pentru a-l face inteligibil pe d-l Szeliga. Dacă până acum d-l Szeliga a redus relaţii reale, ca, de pildă, dreptul şi civilizaţia, la categoria misterului, transformând astfel „Misterul“ în substanţă, abia acum el se ridică pe culmi cu adevărat speculative, pe culmi <i>hegeliene</i>, şi transformă „Misterul“ într-un subiect de sine stătător care <i>se întruchipează</i> în situaţii şi persoane reale, astfel încât contese, marchize, grizete, portari, notari, şaratani, intrigi amoroase, baluri, uşi de lemn etc. reprezintă manifestările de viaţă ale acestui subiect. După ce a creat din lumea reală categoria „Misterul“, el creează acum din această categorie lumea reală.</p>', '<p><a id="p37"></a>În expunerea d-lui Szeliga, misterele <i>construcţiei speculative</i> se vor dezvălui într-un mod cu atât <i>mai evident</i>, cu cât el are incontestabil un <i>dublu</i> avantaj faţă de <i>Hegel</i>. În primul rând, Hegel posedă măiestria sofistică de a prezenta drept proces al închipuitei entităţi a intelectului, al subiectului absolut, procesul prin care, cu ajutorul intuiţiei senzoriale şi al reprezentării, filozoful trece de la un obiect la altul. În al doilea rând, înăuntrul expunerii <i>speculative</i>, Hegel face foarte adesea o expunere <i>reală</i> care surprinde <i>lucrul</i> însuşi. Această dezvoltare reală <i>înăuntrul</i> dezvoltării speculative a noţiunilor îl determină pe cititor să ia dezvoltarea speculativă drept reală, iar dezvoltarea reală drept speculativă.</p>', '<p><a id="p38"></a>La d-l Szeliga aceste două dificultăţi dispar. Dialectica sa este liberă de orice fel de ipocrizie şi prefăcătorie. El îşi execută scamatoria cu o onestitate lăudabilă şi cu o francheţe nemeşteşugită. Apoi, <i>nicăieri</i> el nu dezvoltă un <i>conţinut real</i>, astfel încât la el construcţia speculativă se înfăţişează ochiului în toată frumuseţea ei nudă, fără nici un fel de adaosuri stânjenitoare, fără văluri echivoce. În afară de aceasta, exemplul d-lui Szeliga ne arată în chip strălucit cum speculaţia, pe de o parte, creează <i>apriori</i> într-un mod aparent liber, din ea însăşi, obiectul ei, şi cum, pe de altă parte, tocmai pentru că pe calea sofismelor vrea să scape de dependenţa raţională şi firească faţă de <i>obiect</i>, cade în cea mai iraţională şi mai nefirească <i>robie</i> faţă de obiect, ale cărui determinări, fie cât de întâmplătoare şi individuale, e nevoită să le construiască ca determinări absolut necesare şi generale.</p>', '<h5 id="sigil_toc_id_16" style="text-align: center;"><a id="p39"></a>3. „Misterul societăţii culte“</h5>', '<p><a id="p40"></a>După ce Eugène Sue ne-a înfăţişat păturile cele mai de jos ale societăţii, plimbându-ne, de pildă, prin taverne de borfaşi, el ne introduce în înalta societate, la un <i>bal</i> din cartierul Saint-Germain.</p>', '<p><a id="p41"></a>D-l Szeliga construieşte această <i>tranziţie</i> în felul următor:</p>', '<blockquote><a id="p42"></a>„Printr-o nouă întorsătură, Misterul încearcă... să se sustragă cercetării; până acum el se manifesta ca ceva absolut enigmatic, insezisabil, negativ, în opoziţie cu ceea ce este veridic, real, pozitiv; acum el se retrage în acesta ca <i>conţinut invizibil</i> al lui. Prin aceasta însă el anihilează posibilitatea necondiţionată de a fi cunoscut“.</blockquote>', '<p><a id="p43"></a>„Misterul“, care până acum se manifesta în opoziţie cu ceea ce este „veridic“, „real“, „pozitiv“, adică în opoziţie cu dreptul şi cu cultura, „se retrage acum în acesta“, adică în domeniul culturii. Că societatea înaltă ar constitui domeniul exclusiv al culturii, acesta este un mister, dacă nu <i>al</i> Parisului, în orice caz <i>pentru</i> Paris. D-l Szeliga nu trece de la misterele lumii infractorilor la misterele societăţii aristocratice; el face altceva: la el „Misterul“ devine „conţinutul invizibil“ al societăţii culte, <i>adevărata</i> ei <i>esenţă</i>. Aceasta nu este <i>„o nouă întorsătură“</i> a d-lui Szeliga cu scopul de a face noi cercetări, ci este o „nouă întorsătură“ pe care o face „Misterul“ pentru a <i>se</i> sustrage cercetării.</p>', '<p><a id="p44"></a>Înainte de a-l urma realmente pe Eugène Sue acolo unde-l trage inima, adică la balul aristocratic, d-l Szeliga mai recurge la <i>ipocritele</i> întorsături ale gândirii speculative care construieşte <i>apriori</i>.</p>', '<blockquote><a id="p45"></a><i>„Desigur</i>, este <i>de prevăzut</i> că «misterul» îşi <i>va alege</i> o carapace solidă pentru a se camufla; şi, <i>într-adevăr</i>, <i>se pare</i> că avem în faţa noastră o <i>beznă de nepătruns</i>... că... <i>de aceea</i> te poţi <i>aştepta</i> că, <i>în genere</i>... <i>totuşi</i>, o nouă încercare de a scoate la iveală sâmburele este <i>neapărat necesară în cazul de faţă“</i>.</blockquote>', '<p><a id="p46"></a>Într-un cuvânt, d-l Szeliga a mers atât de departe, încât</p>', '<blockquote><a id="p47"></a>„subiectul <i>metafizic</i>, Misterul, apare acum uşor, degajat, cochet“.</blockquote>', '<p><a id="p48"></a>Pentru a transforma societatea aristocratică într-un „mister“, d-l Szeliga face unele reflecţii asupra <i>„culturii“</i>. El atribuie societăţii aristocratice numai însuşiri dintr-acelea pe care nimeni nu se gândeşte să le caute la ea, pentru ca după aceea să descopere „misterul“ că ea nu posedă aceste însuşiri. El prezintă apoi această descoperire drept „misterul“ societăţii culte. Astfel, de pildă, d-l Szeliga se întreabă dacă „raţiunea <i>universală“</i> — nu cumva logica speculativă? — formează conţinutul <i>„conversaţiilor mondene“</i> ale acestei societăţi, dacă <i>„numai ritmul</i> şi <i>măsura</i> dragostei de oameni“ „fac“ din ea un „tot armonic“, dacă „ceea ce noi numim <i>cultură generală</i> este forma <i>generalului</i>, <i>a eternului</i>, <i>a idealului“</i>, adică dacă ceea ce numim cultură este o închipuire metafizică? Drept răspuns la întrebările sale, nu îi este greu d-lui Szeliga să profetizeze apriori</p>', '<blockquote><a id="p49"></a>„că, <i>de altfel</i>, <i>este de aşteptat</i> ca răspunsul... să fie negativ“.</blockquote>', '<p><a id="p50"></a>În romanul lui Eugène Sue, trecerea de la lumea de jos la cea selectă se face pe calea obişnuită în toate romanele. <i>Travestirile lui Rudolf</i>, prinţ de Geroldstein, îl ajută pe acesta să pătrundă în păturile de jos ale societăţii, după cum rangul său îi asigură accesul în cercurile înalte ale acesteia. În drum spre balul aristocratic nu-l preocupă nicidecum contrastele actualelor rânduieli din lume; ceea ce-l preocupă este contrastul <i>propriilor</i> sale travestiri, care îi par <i>picante</i>. El împărtăşeşte prea-plecaţilor săi însoţitori cât de deosebit de interesantă îi pare propria sa persoană în diferitele ei posturi.</p>', '<blockquote><a id="p51"></a>„Je trouve — spune el — assez de piquant dans ces contrastes: un jour peintre en évantails, m’établant dans un bouge de la rue aux Fèves; ce matin commis marchand offrant un verre de cassis á Madame Pipelet, et ce soir... un des privilêgiés par la grâce de dieu, qui règnent sur ce monde“ [„Găsesc ceva destul de picant în aceste contraste: într-o zi pictor de evantaie care îşi expune marfa într-o dugheană din rue aux Fèves; azi dimineaţă băiat de prăvălie care oferă d-nei Pipelet un pahar de lichior de coacăze, iar seara... unul din cei privilegiaţi prin graţia lui dumnezeu care stăpânesc lumea“].</blockquote>', '<p><a id="p52"></a>Adusă la bal, critica critică fredonează:</p>', '<blockquote><a id="p53"></a>Mintea şi simţul mă părăsesc,<br/>Când printre-atâtea mărimi mă trezesc! <a href="javascript:void(0);" id="n25">[25]</a></blockquote>', '<p><a id="p54"></a>Ea continuă în <i>ditirambi</i>, precum urmează:</p>', '<blockquote><a id="p55"></a>„Aici puterea vrajei a aprins în noapte strălucirea soarelui şi a adus în plină iarnă verdele primăverii şi splendoarea verii. Ne simţim de îndată dispuşi să credem în miracolul unei prezente divine în pieptul omenesc, mai ales atunci când frumuseţea şi graţia întăresc convingerea că ne aflăm în imediata apropiere a idealurilor“ (!!!).</blockquote>', '<p><a id="p56"></a>Naiv, credul şi <i>critic pastor de ţară!</i> Numai naivitatea ta critică poate fi atit de impresionată de o elegantă sală de bal din Paris, încât „să cadă“ de-a dreptul în supersiţioasa „dispoziţie“ de a crede în „miracolul unei prezenţe divine în pieptul omenesc“ şi de a vedea în reginele saloanelor pariziene „idealuri nemijlocite“, îngeri în carne şi oase!</p>', '<p><a id="p57"></a>În naivitatea sa <i>onctuoasă</i>, pastorul nostru critic trage cu urechea la conversaţia dintre două „frumoase între frumoase“: Clémence d’Harville şi contesa Sarah MacGregor. Ghiciţi ce vrea el să afle <i>„trăgând cu urechea“</i> la conversaţia lor:</p>', '<blockquote><a id="p58"></a>„în ce fel putem deveni o <i>binecuvântare</i> pentru copiii noştri iubiţi, <i>toată deplinătatea</i> fericirii pentru soţ“!... „Auzim... rămânem uluiţi... nu ne credem urechilor“.</blockquote>', '<p><a id="p59"></a>Simţim o tainică bucurie răutăcioasă atunci când pastorul care trage cu urechea este dezamăgit. Doamnele nu discută nici despre „binecuvântare“, nici despre „deplinătatea“ fericirii, nici despre „raţiunea universală“; dimpotrivă, în această conversaţie „d-na d’Harville este îndemnată să-şi înşele soţul“.</p>', '<p><a id="p60"></a>Despre una dintre aceste doamne, contesa MacGregor, ni se dă următoarea lămurire naivă:</p>', '<blockquote><a id="p61"></a>Ea a fost <i>„destul de întreprinzătoare</i> pentru ca, <i>în urma</i> unei căsătorii secrete, să devină <i>mama unui copil“</i>.</blockquote>', '<p><a id="p62"></a>Neplăcut impresionat de acest <i>spirit întreprinzător</i> al contesei, d-l Szeliga îi face o morală severă.</p>', '<blockquote><a id="p63"></a>„După părerea noastră, toate năzuinţele contesei urmăresc un avantaj personal, egoist“.</blockquote>', '<p><a id="p64"></a>Mai mult chiar, el nu aşteaptă nimic bun nici de la o eventuală realizare a scopului ei, căsătoria cu prinţul de Geroldstein:</p>', '<blockquote><a id="p65"></a>„Şi nu trebuie să ne aşteptăm <i>câtuşi de puţin</i> ca această căsătorie a ei să aducă <i>fericire supuşilor</i> prinţului de Geroldstein“.</blockquote>', '<p><a id="p66"></a>Puritanul nostru îşi încheie predica dojenitoare cu o „seriozitate plină de profunzime“:</p>', '<blockquote><a id="p67"></a>„Sarah“ (doamna <i>întreprinzătoare) „nu</i> este, <i>de altfel</i>, <i>chiar</i> o excepţie în aceste cercuri strălucite, <i>deşi reprezintă</i> unul dintre <i>vârfurile</i> lor“.</blockquote>', '<p><a id="p68"></a>De altfel, chiar! Deşi! Oare „vârful“ unui cerc nu este o excepţie?</p>', '<p><a id="p69"></a>Despre caracterul altor două idealuri, marchiza d’Harville şi ducesa de Lucenay, aflăm următoarele:</p>', '<blockquote><a id="p70"></a>Lor le „«lipseşte mulţumirea sufletească». Ele n-au găsit în căsnicie obiectul dragostei lor, şi de aceea caută acum obiectul dragostei în afara căsniciei. În căsnicie dragostea a rămas pentru ele un <i>mister</i>, şi de aceea indemnul imperios al inimii le determină să tindă la descoperirea lui. <i>În consecinţă</i>, ele se dedau <i>dragostei misterioase</i>. Aceste «victime» ale «căsniciei fără dragoste» sunt «împinse fără voia lor să degradeze dragostea, făcând din ea ceva exterior, o aşa-numită legătură, şi să considere că romanticul, <i>misterul</i> reprezintă ceea ce este interior, dătător de viaţă, esenţial în dragoste»“.</blockquote>', '<p><a id="p71"></a>Meritul acestei argumentări dialectice trebuie apreciat cu atât mai mult, cu cât aceasta din urmă poate să aibă o aplicare mai generală.</p>', '<p><a id="p72"></a>De pildă, cine n-are voie <i>să bea</i> acasă la el şi simte totuşi nevoia să bea caută „obiectul“ beţiei <i>„în afara“</i> casei şi se dedă „în consecinţă“ <i>beţiei misterioase</i>. Mai mult, el se simte îndemnat să vadă în mister un ingredient esenţial al beţiei, cu toate că nu va degrada băutura făcând din ea ceva pur „exterior“, indiferent, tot aşa cum nici sus-arătatele doamne nu degradează dragostea. Căci, potrivit explicaţiei d-lui Szeliga însuşi, ele degradează nu dragostea, ci căsnicia fără dragoste, reducând-o la ceea ce ea este în realitate, adică făcând din ea ceva extenor, o aşa-numită legătură.</p>', '<p><a id="p73"></a>„Ce este — spune el mai departe — <i>«misterul»</i> dragostei?“</p>', '<p><a id="p74"></a>Puţin mai înainte am văzut că „misterul“ constituie „esenţa“ acestui soi de dragoste. Cum am ajuns acum să căutăm misterul misterului, esenţa esenţei?</p>', '<blockquote><a id="p75"></a>„Nu — declamă pastorul —, nu cărările umbrite dintre tufişuri, nu semiobscuritatea <i>naturală</i> a nopţilor cu lună şi nici semiobscuritatea artificială din umbra preţioaselor raperii şi perdele, nu sunetul lin şi ameţitor al harpelor şi orgelor, nu puterea de atracţie a lucrului interzis...“</blockquote>', '<p><a id="p76"></a>Draperii <i>şi</i> perdele! Un sunet lin <i>şi</i> ameţitor! Şi pe deasupra <i>orgele!</i> Dar mai slăbeşte-ne cu cele <i>bisericeşti</i>, d-le pastor! Cine se duce cu orga la o întâlnire amoroasă?</p>', '<blockquote><a id="p77"></a>„Toate acestea“ (draperii, perdele şi orge) „nu sunt decât <i>misteriosul“</i>.</blockquote>', '<p><a id="p78"></a>Dar nu este oare acest <i>misterios</i> „misterul“ dragostei misterioase? Câtuşi de puţin:</p>', '<blockquote><a id="p79"></a>„Misterul dragostei este ceea ce excită, îmbată, ameţeşte, este <i>forţa senzualitătii“</i>.</blockquote>', '<p><a id="p80"></a>În sunetul „lin şi <i>ameţitor“</i> pastorul posedă deja ceea ce ameţeşte. Dacă în loc de draperii şi orge ar fi adus la întâlnirea sa amoroasă supă de broaşte ţestoase şi şampanie, n-ar fi lipsit nici ceea ce <i>„excită</i> şi <i>îmbată“</i>.</p>', '<blockquote><a id="p81"></a>„Este adevărat — ne învaţă sfinţia-sa — că noi nu vrem să ne mărturisim forţa senzualităţii; dar ea are asupra noastră o putere atât de mare numai pentru că o alungăm din noi şi n-o recunoaştem drept propria noastră natură, — propria noastră natură pe care, dacă am recunoaşte-o, am fi în stare s-o biruim de îndată ce ar încerca să se impună în dauna raţiunii, a adevăratei dragoste, a puterii de voinţă“.</blockquote>', '<p><a id="p82"></a>În spiritul teologiei speculative, pastorul ne sfătuieşte <i>să recunoaştem</i> senzualitatea drept <i>propria</i> noastră natură, pentru a fi apoi în stare s-o <i>biruim</i>, adică să retractăm această <i>recunoaştere</i>. Este adevărat că el vrea să biruie senzualitatea numai atunci când aceasta tinde să se impună în dauna Raţiunii (puterea de voinţă şi dragostea, în <i>opoziţie</i> cu senzualitatea, nu sunt decât puterea de voinţă şi dragostea Raţiunii). Doar şi creştinul nespeculativ recunoaşte <i>senzualitatea</i> în măsura în care aceasta nu se impune în dauna adevăratei raţiuni, adică a credinţei, în dauna adevăratei iubiri, adică a iubirii de dumnezeu, în dauna adevăratei puteri de voinţă, adică a voinţei întru Hristos.</p>', '<p><a id="p83"></a>Pastorul ne trădează îndată adevărata sa părere, continuând astfel:</p>', '<blockquote><a id="p84"></a>„Prin urmare, atunci când dragostea încetează de a fi elementul esenţial al căsniciei, al moralităţii în genere, <i>senzualitatea</i> devine misterul dragostei, al moralităţii, al societăţii culte, senzualitate atât în accepţia sa <i>exclusivă</i>, în care înseamnă <i>vibrarea nervilor</i>, <i>pulsarea aprinsă</i> a sângelui în vine, cât şi în accepţia mai largă, în care senzualitatea se ridică până la <i>aparenţa</i> unei forţe spirituale, până la poftă de dominaţie, ambiţie, sete de glorie... Contesa MacGregor reprezintă“ această din urmă accepţie „a senzualităţii ca mister al societăţii culte“.</blockquote>', '<p><a id="p85"></a>Pastorul a pus punctul pe i. Pentru a birui <i>senzualitatea</i>, el trebuie înainte de toate să biruie <i>curenţii nervoşi</i> şi <i>circulaţia</i> năvalnică a <i>sângelui</i>. — Vorbind despre senzualitate în sensul „exclusiv“ al cuvântului, d-l Szeliga îşi închipuie că temperatura mai mare a corpului provine de la aprinderea sângelui în vine; el nu ştie că <i>animalele cu sânge cald</i> se numesc astfel pentru că, abstracţie făcând de unele variaţii neînsemnate, temperatura sângelui lor se menţine constantă. — Îndată ce curenţii nervoşi încetează şi sângele din vine nu mai dogoreşte, <i>trupul păcătos</i>, acest sălaş al poftelor senzuale, devine un <i>cadavru</i>, iar sufletele se pot întreţine nestingherite despre „raţiunea universală“, despre „dragostea adevărată“ şi „morală pură“. Pastorul degradează atât de mult senzualitatea, încât suprimă tocmai acele momente ale dragostei senzuale care o însufleţesc: circulaţia năvalnică a sângelui, care dovedeşte că omul nu iubeşte cu o indiferenţă nesimţitoare, şi curenţii nervoşi care leagă de creier organul, adică sediul principal al senzualităţii. El reduce adevărata dragoste senzuală la o secretio seminis [secreţie seminală] <i>mecanică</i> şi, împreună cu un faimos teolog german, murmură:</p>', '<blockquote><a id="p86"></a>„Nu de hatârul dragostei senzuale, nu de dragul poftelor trupeşti, ci pentru că domnul a spus: fiţi roditori şi vă înmulţiţi“.</blockquote>', '<p><a id="p87"></a>Să comparăm acum construcţia speculativă cu romanul lui Eugène Sue. Nu <i>senzualitatea</i> este prezentată ca mister al dragostei, ci misterele, aventurile, obstacolele, temerile, primejdiile şi mai ales puterea de atracţie a lucrului interzis.</p>', '<blockquote><a id="p88"></a>„Pourquoi — scrie el — beaucoup de femmes prennent-elles pourtant des hommes qui ne valent pas leur maris? Parce que le <i>plus grand charme de l’amour</i> est l’attrait affriandant <i>du fuit défendu</i>... avancez que, en retranchant de cet amour les craintes, les angoisses, les difficultés, les mystères, les dangers, il ne reste rien ou peu de chose, c’est-à-dire, l’amant... dans sa simplicité première... en un mot, ce serait toujours plus ou moins l’aventure de cet homme à qui l’on disait: «Pour-quoi n’épousez-vous donc pas cette veuve, votre maîtresse?» — «Hélas, j’y ai bien pensé — répondit-il — mais alors je ne saurais plus où aller passer mes soirées»“ [„De ce multe femei îşi iau totuşi amanţi care sunt mai prejos de soţii lor? Pentru că <i>cel mai mare farmec al dragostei</i> este ademenitoarea putere de atracţie a <i>fructului oprit</i>... trebuie să admiteţi că, dacă înlăturăm dintr-o astfel de dragoste temerile, îngrijorările, greutăţile, misterele, primejdiile, nu mai rămâne nimic sau aproape nimic, adică amantul... în simplitatea sa primară... într-un cuvânt, ar fi mai mult sau mai puţin ca în cazul acelui bărbat căruia i s-a pus întrebarea: «Dar de ce nu vă căsătoriţi cu această văduvă, amanta dv.?» — «Ah, desigur că m-am gândit la aceasta — a răspuns el —, dar atunci n-aş mai şti unde să-mi petrec serile»“].</blockquote>', '<p><a id="p89"></a>În timp ce d-l Szeliga ne declară în mod expres că nu <i>puterea de atractie a lucrului interzis</i> constituie misterul dragostei, Eugène Sue declară într-un mod tot atât de expres că ea constituie „cel mai mare farmec al dragostei“ şi că e cauza aventurilor amoroase extra muros [în afara căminului conjugal].</p>', '<blockquote><a id="p90"></a>„La prohibition et la contrebande sont inséparables en amour comme en marchandise“ [„Prohibiţia şi contrabanda sunt inseparabile în dragoste ca şi în comerţ“]. <a href="javascript:void(0);" id="n26">[26]</a></blockquote>', '<p><a id="p91"></a>Tot aşa afirmă Eugène Sue, în opoziţie cu exegetul său speculativ, că</p>', '<blockquote><a id="p92"></a>„înclinarea spre prefăcătorie şi şiretenie, gustul pentru mistere şi intrigi constituie o însuşire esenţială, o înclinare firească şi un instinct imperios al firii femeii“.</blockquote>', '<p><a id="p93"></a>Numai orientarea acestei înclinări şi a acestui gust împotriva <i>căsniciei</i> îl supără pe d-l Eugène Sue. El vrea să dea impulsurilor firii feminine o aplicare mai inofensivă, mai folositoare.</p>', '<p><a id="p94"></a>În timp ce d-l Szeliga face din contesa MacGregor o reprezentantă a <i>senzualităţii</i> ce „se ridică până la aparenţa unei forţe spirituale“, Eugène Sue o înfăţişează ca pe <i>un om cu intelect abstract</i>. „Ambiţia“ ei şi „mândria“ ei, departe de a fi forme ale senzualităţii, sunt produse ale unui intelect abstract, cu totul independent de senzualitate. De aceea Eugène Sue subliniază că</p>', '<blockquote><a id="p95"></a>„niciodată pornirile înflăcărate ale dragostei n-au făcut să bată inima ei <i>rece ca gheaţa</i>, că <i>nici o</i> surpriză a <i>inimii</i> sau a <i>simţurilor</i> n-au putut stingheri vreodată calculele crude ale acestei femei perfide, egoiste şi ambiţioase“.</blockquote>', '<p><a id="p96"></a>Egoismul <i>intelectului</i> abstract, neinfluenţat de simţuri simpatetice, călăuzit de calcule reci, constituie esenţa caracterului acestei femei. De aceea sufletul ei este zugrăvit în roman ca „sec şi dur“, spiritul ei ca „abil şi răutăcios“, caracterul ei ca „perfid“ şi — ceea ce este foarte semnificativ pentru un om cu intelect abstract — ca „absolut“, prefăcătoria ei ca „adâncă“. — În treacăt fie spus, Eugène Sue motivează cursul pe care l-a luat viaţa contesei într-un mod tot atât de pueril ca şi pe cel al majorităţii personajelor din romanul său. O doică bătrână îi insuflă convingerea că e destinată să ajungă un „cap încoronat“. Pătrunsă de această convingere, ea începe să călătorească pentru a obţine prin căsătorie o coroană. În cele din urmă comite inconsecvenţa de a lua drept „cap încoronat“ o mică alteţă germană.</p>', '<p><a id="p97"></a>După aceste ieşiri împotriva <i>senzualităţii</i>, sfântul nostru critic se consideră obligat să mai arate de ce Eugène Sue recurge la descrierea unui bal pentru a ne introduce în societatea înaltă, metodă de introducere pe care o întâlnim la aproape toţi romancierii francezi, în timp ce scriitorii <i>englezi</i> recurg de cele mai multe ori la descrierea unei vânători pentru a ne introduce în societatea înaltă sau o descriu pe aceasta din urmă în cadrul unui castel de ţară.</p>', '<blockquote><a id="p98"></a>„Pentru acest mod de a înţelege lucrurile“ (adică pentru punctul de vedere al d-lui Szeliga) „nu poate să fie indiferent şi, în cazul de faţă“ (în construcţia lui Szeliga), „ceva pur întâmplător faptul că Eugène Sue foloseşte tocmai balul ca prilej pentru a ne introduce în societatea înaltă“.</blockquote>', '<p><a id="p99"></a>Aici criticul nostru dă frâu liber calului său, şi acest cal străbate în trap voios o serie de demonstraţii care duc la concluzia necesităţii acestui procedeu, exact în spiritul bătrânului Wolf.</p>', '<blockquote><a id="p100"></a><i>„Dansul</i> este manifestarea cea mai generală a <i>senzualităţii ca mister</i>. <i>Atingerea</i> nemijlocită, îmbrăţişarea ambelor sexe (?), determinată de formarea perechii, sunt permise la dans, pentru că, în ciuda aparenţei şi a senzaţiei delicioase pe care oamenii o simt realmente“ — realmente, d-le pastor? — „cu această ocazie, ele nu sunt totuşi considerate ca atingeri şi îmbrăţişări <i>senzuale“</i> (ci, desigur, ca atingeri şi îmbrăţişări care ţin de sfera raţiunii universale?).</blockquote>', '<p><a id="p101"></a>Şi acum urmează o frază finală, despre care se poate spune cel mult că dansează într-un picior:</p>', '<blockquote><a id="p102"></a><i>„Căci dacă într-adevăr</i> ar fi considerate ca atingeri şi îmbrăţişări senzuale, <i>ar fi de neînţeles de ce</i> societatea ar avea o atitudine atât de indulgentă numai atunci când este vorba de dans, <i>în timp ce</i>, <i>dimpotrivă</i>, condamnă cu atâta severitate <i>orice manifestări</i> asemănătoare, <i>care</i>, <i>dacă</i> s-ar produce la fel de liber <i>în altă parte</i>, ar fi considerate ca o încălcare de neiertat a bunelor moravuri şi a pudoarei şi ar atrage după sine înfierarea dm partea societăţii şi excluderea fără milă din sânul ei“.</blockquote>', '<p><a id="p103"></a>D-l pastor nu vorbeşte nici de <i>cancan</i> şi nici de <i>polcă</i>, ci de Dans în general, de acea <i>categorie</i> de dans care nu se dansează decât, poate, în propriul său craniu critic. El ar trebui să vadă o dată un dans la Chaumière din Paris, şi sufletul său creştin-german se va revolta în faţa acestei îndrăzneli, împotriva acestei sincerităţi, împotriva acestei exuberanţe graţioase şi a acestei muzici a mişcării celei mai senzuale. Propria sa „senzaţie delicioasă, pe care el o simte realmente“, l-ar face „să simtă“ că „este într-adevăr de neînţeles de ce înşişi dansatorii, în timp ce, dimpotrivă“, produc asupra spectatorului înălţătoarea impresie a unei senzualităţi sincere şi omeneşti — „ceea ce, dacă s-ar produce la fel în altă parte“, şi anume în Germania, „ar fi considerat ca o încălcare de neiertat“ etc. etc. —, de ce înşişi dansatorii nu trebuie şi nu se cade, ca să nu spunem mai mult, să fie şi în propriii lor ochi oameni de o sinceră senzualitate, când ei nu numai că pot, ci şi trebuie în mod necesar să fie astfel de oameni!!</p>', '<p><a id="p104"></a>De dragul <i>esenţei dansului</i>, criticul ne introduce la <i>bal</i>. El întâmpină însă o mare dificultate. La acest bal se dansează, ce-i drept, dar numai în închipuire. Eugène Sue nici nu pomeneşte de dans. El nu se amestecă în învălmăşeala dansatorilor. Balul îi serveşte numai ca prilej pentru a aduna laolaltă personaje din cea mai înaltă aristocraţie. În desperarea ei, „critica“ se grăbeşte <i>să-l completeze</i> pe autor, şi propria ei „fantezie“ schiţează cu uşurinţă scene de bal etc. Dacă, conformându-se prescripţiilor criticii, în descrierea ascunzătorilor şi limbajului infractorilor Eugène Sue nu a manifestat un interes direct pentru această descriere, în schimb dansul, pe care nu <i>el însuşi</i> îl zugrăveşte, ci criticul său „plin de imaginaţie“, prezintă pentru el în mod necesar un interes infinit.</p>', '<p><a id="p105"></a>Mai departe!</p>', '<blockquote><a id="p106"></a><i>„Într-adevăr</i>, misterul bontonului şi al tactului — misterul acestui nefiresc extrem — este dorul reîntoarcerii la natură. De aceea o apariţie ca aceea a <i>Ceciliei</i> are în societatea cultă un efect atât de electrizant şi este încununată de un succes atât de extraordinar. Pentru ea, care a crescut ca sclavă printre sclavi, lipsită de cultură şi redusă exclusiv la resursele propriei sale naturi, aceasta din urmă este singurul izvor de viaţă. Transpusă dintr-o dată în ambianţa unei curţi cu etichetă severă, ea pătrunde curând misterul acesteia... În această sferă pe care o poate domina cu totul, deoarece forţa ei, forţa naturii sale, exercită asupra celor din jurul ei un farmec enigmatic, Cecilia trebuie în mod necesar să pornească pe o cale greşită şi să piardă orice simţ al măsurii, în timp ce altădată, când era încă sclavă, aceeaşi natură o învăţa să opună rezistenţă oricărei pretenţii nedemne a puternicului ei stăpân şi să rămână fidelă dragostei ei. <i>Cecilia este misterul dezvăluit al societăţii culte</i>. Simţurile refulate sparg în cele din urmă zăgazurile şi irup într-un libertinaj total“ etc.</blockquote>', '<p><a id="p107"></a>Din citirea acestor rânduri ale d-lui Szeliga, cititorul care nu cunoaşte romanul lui Sue va crede, desigur, că Cecilia este regina balului descris. În roman însă Cecilia stă într-o casă de corecţie din Germania în timp ce la Paris se dansează.</p>', '<p><a id="p108"></a>Cecilia-sclavă rămâne credincioasă medicului negru David, pentru că îl iubeşte „cu pasiune“ şi pentru că stăpânul ei, d-l Willis, vrea s-o cucerească <i>„în chip brutal“</i>. Trecerea ei la o viaţă de desfrâu este motivată foarte simplu. Transpusă în „lumea europenilor“, ea „roşeşte“ pentru că „e căsătorită cu un negru“. Abia sosită în Germania, ea este <i>„imediat“</i> pervertită de un individ decăzut. Începe să se arate „sângele indian“ care curge în vinele ei. De dragul unei morale dulcege şi al unui doux commerce, ipocritul domn Sue nu poate să nu caracterizeze purtarea ei drept o „perversitate naturală“.</p>', '<p><a id="p109"></a>Misterul Ceciliei este faptul că e <i>metisă</i>. Misterul senzualităţii ei este <i>dogoarea tropicală</i>. În frumoasele sale poezii închinate Eleonorei, Parny a cântat metisa. Cât de periculoasă este ea pentru marinarul francez se poate vedea în mai bine de o sută de descrieri de călătorii.</p>', '<blockquote><a id="p110"></a>„Cecily était le type incarné de la sensualité brûlante, qui ne s’allume qu’au feu des tropiques... Tout le monde a entendu parler de ces filles de couleur, pour ainsi dire mortelles aux Européens, de ces vampyrs enchanteurs, qui, enivrant leur victime de séductions terribles... ne lui laissent, selon l’énergique expression du pays, que ses larmes à boire, que son coeur à ronger“ [„Cecilia era întruchiparea senzualităţii arzătoare care nu se aprinde decât în dogoarea tropicelor. Toată lumea a auzit despre aceste fete de culoare, care prezintă, ca să zicem aşa, o primejdie de moarte pentru europeni, despre aceşti vampiri fermecători care îşi ameţesc victima cu ispite groaznice... nelăsându-i, după cum spune o viguroasă expresie locală, decât lacrimile, ca să le bea, şi inima, ca să şi-o roadă“].</blockquote>', '<p><a id="p111"></a>Cecilia era departe de a produce un efect atât de magic tocmai asupra unor oamei cu educaţie aristocratică, blazaţi...</p>', '<blockquote><a id="p112"></a>„les femmes de l’espèce de Cecily exercent une action soudaine, une omnipotence magique sur les hommes de <i>sensualité brutale</i> tels que <i>Jacques Ferrand“</i> [„femeile de tipul Ceciliei produc o impresie fulgerătoare şi exercită o covârşitoare putere magică asupra unor bărbaţi <i>senzuali</i> şi brutali ca <i>Jacques Ferrand“]</i>.</blockquote>', '<p><a id="p113"></a>Şi apoi, de când oameni ca Jacques Ferrand reprezintă societatea înaltă? Dar critica critică trebuia s-o înfăţişeze pe <i>Cecilia</i> ca pe un moment în procesul de viaţă al misterului absolut.</p>', '<h5 id="sigil_toc_id_17" style="text-align: center;"><a id="p114"></a>4. „Misterul onestităţii şi al evlaviei“</h5>', '<blockquote><a id="p115"></a>„Misterul, ca Mister al societăţii culte, părăseşte, <i>ce-i drept</i>, sfera <i>opoziţiei</i> şi se ascunde în sfera <i>interioară</i>. <i>Cu toate acestea</i>, societatea înaltă are, <i>la rândul ei</i>, cercuri care sunt exclusiv ale ei şi cărora le încredinţează paza sanctuarului. Ea este, <i>ca să zicem aşa</i>, capela acestei sfinte a sfintelor. <i>Însă</i>, pentru cei din tindă, capela însăşi este Misterul. Pentru popor, cultura sub forma ei exclusivă este, <i>aşadar</i>, echivalentă cu... ceea ce e brutalitatea pentru cei culţi“.</blockquote>', '<p><a id="p116"></a><i>Ce-i drept</i> — <i>cu toate acestea</i>, <i>la rândul ei</i> — <i>ca să zicem aşa</i> — <i>însă</i> — <i>aşadar</i> — acestea sunt cârligele magice care leagă laolaltă verigile <i>lanţului speculativ al expunerii</i>. D-l Szeliga a silit Misterul să părăsească sfera infractorilor şi să se retragă în înata societate. Acum el trebuie să construiască misterul că societatea înaltă are cercurile ei <i>exclusive</i> şi că misterele acestor cercuri sunt mistere pentru popor. Pentru această construcţie e nevoie, în afară de amintitele cârlige miraculoase, de transformarea unui <i>cerc</i> într-o <i>capelă</i> şi de transformarea lumii nearistocratice într-o <i>tindă</i> a acestei capele. Este încă un mister <i>pentru</i> Paris că toate sferele societăţii burgheze formează numai o tindă a capelei societăţii înalte.</p>', '<p><a id="p117"></a>D-l Szeliga urmăreşte două scopuri. Mai întâi el trebuie să facă în aşa fel încât Misterul, care s-a întruchipat în cercul exclusiv al societăţii înalte, să devină <i>„un bun comun al omenirii“</i>. În al doilea rând, trebuie ca <i>notarul Jacques Ferrand</i> să fie construit ca o verigă vie a misterului. Criticul nostru procedează în felul următor:</p>', '<blockquote><a id="p118"></a>„Cultura nu poate şi nu vrea încă să includă în cercul ei toate stările sociale şi toate deosebirile. Numai <i>creştinismul</i> şi <i>morala</i> sunt în stare să întemeieze imperii universale pe acest pământ“.</blockquote>', '<p><a id="p119"></a>Pentru d-l Szeliga, cultura, civilizaţia, este identică cu cultura <i>aristocratică</i>. De aceea el nu este în stare să vadă că <i>industria</i> şi <i>comerţul</i> făuresc cu totul alte imperii universale decât creştinismul şi morala, fericirea vieţii de familie şi bunăstarea burgheză. Dar cum ajungem la <i>notarul Jacques Ferrand?</i> Cât se poate de simplu!</p>', '<p><a id="p120"></a>D-l Szeliga transformă <i>creştinismul</i> într-o însuşire <i>individuală</i>, în <i>„evlavie“</i>, iar <i>morala</i> într-o altă însuşire <i>individuală</i>, în <i>„onestitate“</i>. El îmbină aceste două însuşiri într-un singur individ, pe care îl botează <i>Jacques Ferrand</i>, pentru că Jacques Ferrand nu posedă nici una dintre aceste două însuşiri şi nu face decât să le simuleze. Jacques Ferrand devine astfel „misterul onestităţii şi al evlaviei“. În schimb „testamentul“ lui Ferrand este „misterul evlaviei şi al onestităţii <i>aparente“</i>, prin urmare nu al evlaviei şi onestităţii propriu-zise. Dacă critica critică a vrut să construiască acest testament ca un mister, ea trebuia să declare că onestitatea şi evlavia aparentă constituie misterul acestui testament, şi nu invers, că acest testament este misterul onestităţii aparente.</p>', '<p><a id="p121"></a>În timp ce corpul notarilor din Paris a văzut în Jacques Ferrand o satiră biciuitoare la adresa sa, obţinând din partea cenzurii teatrelor scoaterea acestui personaj din scenariul „Misterelor Parisului“, critica critică, chiar în momentul în care <i>„polemizează cu imperiul aerian al noţiunilor“</i>, nu vede într-un notar parizian un notar parizian, ci religie şi morală, onestitate şi evlavie. Procesul notarului <i>Lehon</i> ar fi trebuit s-o edifice. Poziţia pe care <i>notarul</i> o ocupă în romanul lui Eugène Sue este strâns legată de situaţia sa oficială.</p>', '<blockquote><a id="p122"></a>„Les notaires sont au temporel ce qu’au spirituel sont les curés; ils sont les <i>dépositaires de nos secrets“</i> [„Notarii sunt în cele lumeşti ceea ce preoţii sunt în cele duhovniceşti; ei sint <i>depozitarii secretelor noastre“</i>.] (Monteil, „Hist[oire] des français des div[ers] états“ etc., vol. IX, pag. 37).</blockquote>', '<p><a id="p123"></a>Notarul este duhovnicul laic. El e <i>puritan</i> de profesiune; or, „cinstea — spune Shakespeare — nu e o puritană“. <a href="javascript:void(0);" id="n27">[27]</a> El este în acelaşi timp un mijlocitor pentru tot felul de scopuri, sforarul intrigilor şi al uneltirilor burgheze.</p>', '<p><a id="p124"></a>Cu notarul Ferrand, al cărui mister se reduce în întregime la ipocrizie şi notariat, se pare că n-am avansat nici măcar cu un pas. Dar ascultaţi!</p>', '<blockquote><a id="p125"></a>„Dacă la notar ipocrizia este pe deplin conştientă, iar la Madame Roland <i>oarecum</i> instinctivă, între ei se află marea masă a acelora care nu pot pătrunde misterul şi care, fără să vrea, se simt totuşi îndemnaţi să tindă spre acest lucru. Astfel nu superstiţia este aceea care îi aduce pe săraci şi pe bogaţi în locuinţa sinistră a şarlatanulul Bradamanti (abatele Polidori), Ci dorinta de a afla Misterul, pentru a se justifica în faţa lumii“.</blockquote>', '<p><a id="p126"></a>„Săraci şi bogaţi“ nu aleargă la Polidori pentru a gas1 un anumit mister care să-i justifice în faţa lumii întregi; „săraci şi bogaţi“ caută la el Misterul pur şi simplu, misterul ca subiect absolut, <i>pentru</i> a se justifica în faţa lumii, ca şi cum, pentru a sparge lemne, nu cauţi un topor, ci Instrumentul in abstracto.</p>', '<p><a id="p127"></a>Toate secretele pe care le posedă Polidori se rezumă la un mijloc de a provoca avorturi şi la o otravă mortală. — În furia sa speculativă, d-l Szeliga îl pune pe <i>„ucigaş“</i> să recurgă la otrava lui Polidori, „pentru că nu vrea să fie ucigaş, ci să fie respectat, iubit, stimat“, ca şi cum la săvârşirea unui asasinat ar fi vorba de respect, dragoste, stimă, şi nu de capul asasinului! Dar pe ucigaşul <i>critic</i> nu-l interesează capul său, ci „Misterul“. — Deoarece însă nu toţi oamenii asasinează şi nu toate femeile devin gravide cu încălcarea regulamentelor poliţienşti, se pune întrebarea ce ar trebui să facă Polidori pentru ca <i>toată lumea</i> să intre în posesiunea dorită a misterului? D-l Szeliga îl confundă, probabil, pe şarlatanul Polidori cu învăţatul <i>Polydorus Virgilius</i>, care a trăit în secolul al XVI-lea şi care, ce-i drept, n-a descoperit nici un fel de mistere, dar în schimb s-a străduit să facă din istoria descoperitorilor de mistere, adică din istoria <i>inventatorilor</i>, „un bun comun al omenirii“. (Vezi Polidori Virgilii liber de rerum inventoribus, Lugduni MDCCVI).</p>', '<p><a id="p128"></a>Misterul, misterul absolut, aşa cum s-a statornicit în cele din urmă ca „bun comun al omenirii“, constă deci în misterul de a provoca avorturi şi de a otrăvi. Misterul nici nu putea deveni într-un chip mai iscusit „un bun comun al omenirii“ decât transformându-se în mistere care nu sunt mistere pentru nimeni.</p>', '<h5 id="sigil_toc_id_18" style="text-align: center;"><a id="p129"></a>5. „Misterul — o batjocură“</h5>', '<blockquote><a id="p130"></a><i>„Acum</i> Misterul a devenit un bun comun, misterul întregii omeniri şi al fiecăruia în parte. El este o artă a mea sau un instinct al meu, iar dacă nu, îl pot cumpăra ca pe o marfă“.</blockquote>', '<p><a id="p131"></a>Care mister a devenit acum un bun comun al omenirii? Misterul lipsei de drepturi în stat, ori misterul societăţii culte, ori misterul falsificării mărfurilor, ori misterul preparării apei de Colonia, ori misterul „criticii critice“? Nimic din toate acestea, ci Misterul in abstracto, categoria misterului!</p>', '<p><a id="p132"></a>Pe <i>servitori</i> şi pe <i>portarul Pipelet împreună cu soţia sa</i>, d-l Szeliga intenţionează să-i înfăţişeze drept întruchipări ale misterului absolut. El vrea să construiască pe <i>servitorul</i> şi pe <i>portarul</i> „Misterului“. Dar în ce mod reuşeşte el să execute acest salt vertiginos de la <i>categoria pură</i> până la <i>„sluga“</i> care <i>„spionează în fata uşii încuiate“</i>, de la <i>misterul ca subiect absolut</i>, care tronează deasupra <i>acoperişului</i>, printre norii abstracţiei, până la parter, unde se află loja portarului?</p>', '<p><a id="p133"></a>Mai întâi el pune categoria misterului să treacă printr-un proces speculativ. După ce, cu ajutorul mijloacelor de a provoca avort şi de a otrăvi, misterul a devenit un bun comun al omenirii, el nu mai este,</p>', '<blockquote><a id="p134"></a><i>„prin urmare, nicidecum ascunsul şi inaccesibilul ca atare</i>, ci ceva care <i>se ascunde</i> sau, mai bine zis“ — mereu mai bine! —, „pe care eu îl ascund, <i>pe care eu îl fac inaccesibil“</i>.</blockquote>', '<p><a id="p135"></a>Cu această transformare a misterului absolut din <i>esenţă</i> în <i>concept</i>, din stadiul <i>obiectiv</i>, în care el este ascunsul ca atare, în stadiul <i>subiectiv</i>, în care el se ascunde sau, mai bine zis, în care <i>„eu îl“</i> ascund, n-am avansat nici un pas. Dimpotrivă, dificultatea pare chiar să crească, de vreme ce un mister în capul omului şi în sufletul omului este mai inaccesibil şi mai ascuns decât pe fundul mării. De aceea d-l Szeliga vine <i>imediat</i> în ajutorul raţionamentului <i>speculativ</i>, formulând un raţionament <i>empiric</i>.</p>', '<blockquote><a id="p136"></a>„În dosul <i>uşilor încuiate“</i> — auziţi! auziţi! — „se cloceşte, se plăsmuieşte şi se săvârşeşte <i>de aici înainte“</i> — de aici inainte! — „Misterul“.</blockquote>', '<p><a id="p137"></a>D-l Szeliga transformă <i>„de aici înainte“ Eul</i> speculativ al misterului într-o realitate foarte empirică, <i>de lemn:</i> într-o <i>uşă</i>.</p>', '<blockquote><a id="p138"></a><i>„Dar o dată cu aceasta“</i> — adică o dată cu uşa încuiată, şi nu cu trecerea de la esenţa ermetică la concept — „este dată <i>şi posibilitatea</i> ca eu să pot trage cu urechea, să ascult pe la uşi şi să spionez“.</blockquote>', '<p><a id="p139"></a>Nu <i>d-l Szeliga</i> a descoperit „misterul“ că se poate trage cu urechea pe la uşi încuiate. Un proverb al masei (massenhaftes Sprichwort) spune că şi pereţii au urechi. Este, în schimb, un mister speculativ cu totul critic faptul că abia „de aici înainte“, după călătoria prin iadul ascuzătorilor de infractori, după călătoria în cerul societăţii culte şi după minunile lui Polidori, se pot plăsmui mistere <i>în dosul</i> uşilor încuiate şi se poate spiona <i>în faţa</i> uşilor încuiate. Un mister critic tot atât de mare este afirmaţia că uşile încuiate constituie o <i>necesitate categorică</i> atât în vederea clocirii, plăsmuirii şi săvârşirii de mistere — câte mistere nu se clocesc, nu se plăsmuiesc şi nu se săvârşesc după tufişuri! — cât şi în vederea spionării lor.</p>', '<p><a id="p140"></a>După această strălucită faptă de arme dialectică, d-l Szeliga trece, fireşte, de la <i>spionare</i> la <i>motivele spionării</i>. Aici el ne dezvăluie misterul că motivul spionării îl constituie <i>bucuria răutăcioasă</i>. De la bucuria răutăcioasă el trece mai departe la <i>motivul bucuriei răutăcioase</i>.</p>', '<blockquote><a id="p141"></a>„Fiecare — spune el — vrea să fie mai bun decât celălalt, deoarece nu numai că ascunde mobilul faptelor sale bune, ci şi caută să le învăluiască pe cele rele într-o beznă de nepătruns“.</blockquote>', '<p><a id="p142"></a>Această frază ar trebui inversată: fiecare nu numai că ascunde mobilul faptelor sale bune, ci şi caută să le învăluiască pe cele rele într-o beznă de nepătruns, pentru că vrea să fie mai bun decât celălalt.</p>', '<p><a id="p143"></a>Am ajuns astfel de la <i>misterul care se ascunde pe sine</i>, la <i>Eul</i> care ascunde, de la <i>Eu</i> la <i>uşa încuiată</i>, de la <i>uşa încuiată</i> la <i>spionare</i>, de la <i>spionare</i> la <i>motivul spionării</i>, la bucuria răutăcioasă, de la <i>bucuria răutăcioasă</i> la <i>motivul bucuriei răutăcioase</i>, la <i>dorinţa de a fi mai bun decât ceilalţi</i>. În curând ne va fi dată şi bucuria de a vedea <i>sluga</i> stând în faţa uşii încuiate. Într-adevăr, dorinţa generală de a fi mai bun decât ceilalţi duce direct la rezultatul că „fiecare tinde să descopere misterele celuilalt“; la care autorul nostru adaugă în mod firesc următoarea observaţie spirituală:</p>', '<blockquote><a id="p144"></a>„cei mai <i>favorizaţi</i> în această privinţă sunt <i>servitorii“</i>.</blockquote>', '<p><a id="p145"></a>Dacă d-l Szeliga ar fi citit memoriile din arhivele poliţiei pariziene, memoriile lui Vidocq, „Le livre noir“ [„cartea neagră“] şi altele de acest fel, ar fi ştiut că în această privinţă <i>poliţia</i> este şi mai favorizată decât servitorii „cei mai favorizaţi“, că ea foloseşte pe servitori numai pentru însărcinările cele mai simple, că ea nu se opreşte în faţa uşii şi nici nu se limitează să asiste la dezbrăcarea stăpânilor, ci, sub chipul unei femei galante sau chiar al soţiei, se strecoară şi în aşternutul lor şi se lipeşte de trupul lor gol. Chiar în romanul lui Sue, agentul de poliţie Bras rouge este un personaj principal în desfăşurarea acţiunii.</p>', '<p><a id="p146"></a>Ceea ce îl supără pe d-l Szeliga „de aici înainte“ la servitori este faptul că nu sunt destul de <i>„dezinteresaţi“</i>. Această <i>îndoială critică</i> îi deschide drumul spre <i>portarul Pipelet şi soţia sa</i>.</p>', '<blockquote><a id="p147"></a>„Dimpotrivă, situaţia de portar oferă o oarecare independenţă, care îi permite să facă din misterele casei obiectul unor zeflemeli degajate, dezinteresate, deşi totodată dure şi biciuitoare“.</blockquote>', '<p><a id="p148"></a>Prima dificultate mare de care se loveşte această construire speculativă a portarului este faptul că în foarte multe case din Paris, pentru o parte a chiriaşilor, servitorul şi portarul sunt una şi aceeaşi persoană.</p>', '<p><a id="p149"></a>Cât priveşte fantezia critică referitoare la situaţia oarecum independentă şi dezinteresată a portarului, putem s-o apreciem în lumina următoarelor fapte. Portarul parizian este reprezentantul şi spionul proprietarului casei. De cele mai multe ori el este plătit nu de poprietar, ci de chiriaşi. Din cauza acestei situaţii precare, el îmbină adesea slujba sa oficială cu ocupaţia de comisionar. În timpul terorii, în perioada imperiului şi a restauraţiei, portarul era unul dintre principalii agenţi ai poliţiei secrete. Aşa, de pildă, generalul Foy era supravegheat de portarul său, care, înainte de a-i înmâna generalului scrisorile adresate lui, le preda, pentru a fi citite, unui agent de poliţie aflat în apropiere. (Vezi Froment, „La police dévoilée“). De aceea cuvintele „portier“ şi „épicier“ [portar şi băcan] sunt nume de ocară, iar portarul însuşi cere să-i spui „concierge“.</p>', '<p><a id="p150"></a>Eugène Sue este atât de departe de a o descrie pe madame Pipelet ca „dezinteresată“ şi inofensivă, încât, dimpotrivă, chiar de la început ne-o arată cum îl înşală pe Rudolf la schimbatul banilor; tot ea îi recomandă o cămătăreasă escroacă, domiciliată în acelaşi imobil, şi o înfăţişează pe Rigolette ca pe o cunoştinţă care i-ar putea deveni agreabilă. Ea îl ia în zeflemea pe comandant pentru că plăteşte puţin şi se tocmeşte cu ea — de necaz îl numeşte „comandant de doi bani“ — „ça t’apprendra à ne donner que douze francs par mois pour ton ménage“ [„asta o să te înveţe minte să nu dai decât doisprezece franci pe lună pentru îngrijirea menajului tău“] — pentru că are „la petitesse“ [„meschinărie“] să-şi supravegheze lemnele etc. Ea însăşi ne spune care este cauza purtării ei „independente“. Comandantul plăteşte numai 12 franci pe lună.</p>', '<p><a id="p151"></a>După d-l Szeliga, „Anastasia Pipelet trebuie <i>într-un fel oarecare</i> să pornească un război de guerilla împotriva Misterului“.</p>', '<p><a id="p152"></a>În romanul lui Eugène Sue, Anastasia Pipelet reprezintă <i>portăreasa pariziană</i>. El vrea „să dramatizeze portăreasa, pe care a zugrăvit-o cu măiestrie d-l Henry Monier“. D-l Szeliga însă găseşte de trebuinţă să transforme una dintre însuşirile d-nei Pipelet, la „médisance“ [„clevetire“], într-o esenţă aparte, şi apoi şi pe d-na Pipelet în reprezentanta acestei esenţe.</p>', '<blockquote><a id="p153"></a>„Bărbatul ei — continuă d-l Szeliga —, portarul Alfred Pipelet, îşi exercită atribuţiile alături de ea, dar cu mai puţin succes“.</blockquote>', '<p><a id="p154"></a>Pentru a-l consola de acest insucces, d-l Szeliga îl transformă şi pe el într-o <i>alegorie</i>. El reprezintă latura <i>„obiectivă“</i> a misterului, <i>„misterul ca batjocură“</i>.</p>', '<blockquote><a id="p155"></a>„Misterul, care îl copleşeşte, este o batjocură, este o festă care i se joacă“.</blockquote>', '<p><a id="p156"></a>În mila ei nesfârşită, divina dialectică face din acest „om bătrân, nenorocit şi copilăros“ un <i>„om puternic“</i> în sens metafizic, atribuindu-i rolul de moment foarte demn, foarte fericit şi foarte hotărâtor în procesul de viaţă al misterului absolut. Victoria asupra lui Pipelet este</p>', '<blockquote><a id="p157"></a><i>„cea mai categorică înfrângere a misterului“</i>. „Un om mai deştept, un om curajos nu se va lăsa amăgit de această <i>farsă“</i>.</blockquote>', '<h5 id="sigil_toc_id_19" style="text-align: center;"><a id="p158"></a>6. Porumbiţa (Rigolette)</h5>', '<blockquote><a id="p159"></a>„Un pas mai rămâne de făcut. În virtutea propriei sale dezvoltări consecvente, precum am văzut în cazul lui Pipelet şi al lui Cabrion, misterul s-a degradat şi a ajuns o simplă farsă. <i>Mai</i> rămâne <i>numai</i> ca individul să nu consimtă să joace această comedie neroadă. <i>Porumbiţa</i> face acest pas în chipul cel mai degajat din lume“.</blockquote>', '<p><a id="p160"></a>Oricine poate să pătrundă în decurs de două minute misterul acestei farse speculative şi să înveţe să-l pună singur în aplicare. Dăm câteva indicaţii sumare în această privinţă.</p>', '<p><a id="p161"></a><i>Temă:</i> trebuie construită o demonstraţie care să arate cum devine omul stăpân peste animale?</p>', '<p><a id="p162"></a><i>Rezolvare speculativă:</i> fie o jumătate de duzină de animale, să zicem leul, rechinul, şarpele, taurul, calul şi mopsul. Să abstragem din aceste şase animale categoria: „Animalul“. Să ne închipuim „Animalul“ ca o fiinţă de sine stătătoare. Să considerăm leul, rechinul, şarpele etc. ca travestlri sau întruchipări ale „Animalului“. Aşa cum am transformat într-o fiinţă reală obiectul închipuirii noastre, „Animalul“ abstracţiei noastre, tot aşa să transformăm acum animalele reale în fiinţe ale abstracţiei, ale imaginaţiei noastre. Vedem că „Animalul“ care în chip de <i>leu</i> îl sfârtecă pe om, în chip de <i>rechin</i> îl înghite, în chip de <i>şarpe</i> îl ucide prin veninul său, în chip de <i>taur</i> îl împunge cu coarnele şi în chip de <i>cal</i> îl loveşte cu copitele, acest „Animal“ în chip de <i>mops</i> nu mai face decât să latre la el şi transformă lupta împotriva omului într-o simplă <i>încăierare aparentă</i>. Prin <i>propria sa dezvoltare consecventă</i>, „Animalul“ a fost mânat, precum am văzut în cazul mopsului, să se degradeze la rolul de <i>simplu actor de farsă</i>. Şi dacă un copil sau un om căzut în mintea copilăriei fug la vederea <i>mopsului</i>, ne mai rămâne numai să obţinem ca individul să nu consimtă să joace această comedie neroadă. Individul X face acest pas în chipul cel mai degajat din lume, ridicând bastonul împotriva mopsului. Vedem deci că, cu ajutorul individului X şi al mopsului, Omul a devenit stăpân peste „Animal“, deci şi peste animale, iar în <i>animal ca mops</i> l-a învins pe <i>leu ca animal</i>.</p>', '<p><a id="p163"></a>Cam în acelaşi fel învinge „porumbiţa“ d-lui Szeliga, cu ajutorul lui Pipelet şi al lui Cabrion, misterele actualei rânduieli a lumii. Mai mult! Ea nu este decât o realizare a categoriei: „Misterul“.</p>', '<blockquote><a id="p164"></a>„Ea însăşi nu este încă conştientă de propria ei valoare morală, de aceea mai constituie un mister pentru sine însăşi“.</blockquote>', '<p><a id="p165"></a>Prin gura lui Murph enunţă Eugène Sue misterul Rigolettei nespeculative. Ea este „une fort jolie <i>grisette“</i> [„o grizetă foarte drăguţă“]. În persoana ei, Eugène Sue a zugrăvit caracterul amabil, uman al grizetei pariziene. Numai că, tot dintr-un respect profund faţă de burghezie şi dintr-o tendinţă proprie spre exagerare, el a trebuit să idealizeze <i>din punct de vedere moral</i> chipul grizetei. El a trebuit să şteargă din felul ei de viaţă şi din caracterul ei anumite trăsături izbitoare, adică dispreţul ei pentru căsătorie, legătura ei naivă cu l’étudiant [studentul] sau cu l’ouvrier [muncitorul]. Tocmai prin această legătură ea constituie un contrast cu adevărat omenesc faţă de soţia făţarnică, meschină şi egoistă a burghezului, faţă de întreaga sferă a burgheziei, adică faţă de sfera oficială.</p>', '<h5 id="sigil_toc_id_20" style="text-align: center;"><a id="p166"></a>7. Rânduiala lumii şi Misterele Parisului</h5>', '<blockquote><a id="p167"></a><i>„Iată</i>, această lume a misterelor constituie rânduiala generală a lumii în care e transpusă actiunea individuală a «Misterelor Parisului»“.</blockquote>', '<p><a id="p168"></a>Înainte „însă“ de a trece la <i>„reproducerea filozofică</i> a episodului epic“, d-lui Szeliga îi mai rămâne „să sintetizeze într-o imagine de ansamblu diferitele contururi schiţate mai sus“.</p>', '<p><a id="p169"></a>Atunci când d-l Szeliga afirmă că vrea să treacă la „reproducerea filozofică“ a episodului epic, trebuie să considerăm acest lucru ca o adevărată mărturisire, ca o dezvăluire a misterului său critic. Până acum el „a reprodus filozofic“ rânduiala lumii.</p>', '<p><a id="p170"></a>D-l Szeliga îşi continuă mărturisirile:</p>', '<blockquote><a id="p171"></a>„Din expunerea sa ar rezulta că diferitele mistere examinate mai sus n-au valoare în sine, rupte unele de altele, că ele nu sunt senzaţionale bârfeli inedite, ci că valoarea lor constă în faptul că ele formează în sine o <i>succesiune organică</i>, a cărei <i>totalitate</i> reprezintă <i>«misterul»“</i>.</blockquote>', '<p><a id="p172"></a>În accesul său de sinceritate, d-l Szeliga merge şi mai departe. El mărturiseşte că <i>„succesiunea speculativă“</i> nu este succesiunea reală a „Misterelor Parisului“.</p>', '<blockquote><a id="p173"></a>„Este adevărat că misterele din epopeea noastră nu apar sub forma acestei <i>succesiuni care îşi cunoaşte valoarea“</i> (la preţ de cost?). <i>Dar nici</i> nu avem de-a face aici cu <i>organismul logic, liber</i> şi accesibil <i>al criticii</i>, ci cu o <i>misterioasă existenţă vegetativă“</i>.</blockquote>', '<p><a id="p174"></a>Să lăsăm la o parte sinteza d-lui Szeliga şi să trecem de-a dreptul la punctul care formează „tranziţia“. În persoana lui Pipelet am cunoscut „autopersiflarea misterului“.</p>', '<blockquote><a id="p175"></a>„În această autopersiflare, misterul se judecă pe sine însuşi. <i>Prin aceasta</i>, misterele, desfiinţându-se pe ele înseşi în ultima lor consecinţă, îndeamnă orice caracter puternic să facă o verificare pe cont propriu“.</blockquote>', '<p><a id="p176"></a><i>Rudolf</i>, prinţ de Geroldstein, <i>omul „criticii pure“</i>, are menirea să facă această verificare şi <i>„dezvăluire a misterelor“</i>.</p>', '<p><a id="p177"></a>Dacă ne vom ocupa de Rudolf şi de faptele sale abia mai târziu, după ce îl vom fi pierdut din vedere pentru câtva timp pe d-l Szeliga, este de prevăzut — iar cititorul poate într-o anumită măsură să bănuiască şi, dacă vreţi, poate chiar să presupună — că dintr-o <i>„misterioasă existenţă vegetativă“</i>, cum apare Rudolf în critica pe care o face „Literatur-Zeitung“, îl vom transforma într-o „verigă <i>logică, liberă</i> şi accesibilă“ din <i>„organismul criticii critice“</i>.</p>'],
'idChr': '1.05',
'title': 'CAPITOLUL V. „Critica critică“ sub înfăţişarea unui negustor de mistere, sau „critica critică“ în persoana d-lui Szeliga',
},
{'content': ['<p class="noind" style="text-align: center;"><a id="p0"></a>CAPITOLUL VI</p>', '<h3 style="text-align: center;" title="CAPITOLUL VI. Critica critică absolută, sau critica în persoana d-lui Bruno"><a id="p1"></a>Critica critică absolută,<br/>sau critica în persoana d-lui Bruno</h3>', '<h5 id="sigil_toc_id_21" style="text-align: center;"><a id="p2"></a>1. Prima campanie a criticii absolute</h5>', '<h6 id="sigil_toc_id_22" style="text-align: center;"><a id="p3"></a>a) „Spiritul“ şi „masa“</h6>', '<p><a id="p4"></a>Până acum critica critică părea că se ocupă mai mult sau mai puţin cu prelucrarea critică a diverse obiecte care ţin de masă (massenhfte Gegenstande). Acum o vedem ocupându-se de obiectul critic absolut, <i>de ea însăşi</i>. Până acum îşi câştigase o glorie relativă înjosind, respingând şi transformând în mod critic <i>anumite</i> obiecte şi persoane care ţin de masă. Acum îşi câştigă gloria <i>absolută</i> înjosind, respingând şi transformând în mod critic masa în general. În calea criticii relative stăteau limite relative. În calea criticii absolute stă limita absolută, limita masei, masa ca limită. În opoziţia ei faţă de anumite limite, critica relativă era în mod necesr un individ <i>limitat</i>. În opoziţie cu limita generală, cu limita ca atare, critica absolută este în mod necesar un individ <i>absolut</i>. După cum diversele obiecte şi persoane care ţin de masă s-au amestecat laolaltă în aluatul <i>impur</i> al <i>„masei“</i>, tot astfel şi critica, continuând să păstreze aparenţa de critică ce se ocupă de obiecte şi de persoane, s-a transformat în <i>„critică pură“</i>. Până acum critica părea a fi mai mult sau mai puţin o <i>însuşire</i> a indivizilor critici Reichardt, Edgar, Faucher etc. Acum ea este <i>subiect</i>, iar d-l Bruno întruchiparea ei.</p>', '<p><a id="p5"></a>Până acum <i>caracterul de masă</i> (die <i>Massenhaftigkeit)</i> părea a fi mai mult sau mai puţin însuşirea obiectelor şi persoanelor criticate; acum obiectele şi persoanele au devenit <i>„masă“</i>, iar <i>„masa“</i> a devenit obiect şi persoană. Toate raporturile critice de până acum s-au redus la raportul înţelepciunii critice absolute faţă de prostia absolută a masei (absoluta massenhafte Dummheit). Acest <i>raport fundamental</i> apare ca fiind <i>sensul</i>, <i>tendinţa</i> şi <i>cuvântul de ordine</i> al faptelor şi luptelor critice de până acum.</p>', '<p><a id="p6"></a>În virtutea caracterului ei absolut, de îndată ce va intra în scenă, critica „pură“ va rosti <i>„cuvântul hotărâtor“</i> distinctiv; cu toate acestea însă, ca spirit absolut, ea va trebui să treacă printr-un proces dialectic. Abia la sfârşitul mişcării ei cereşti se va întruchipa efectiv în realitate conceptul ei originar. (Vezi Hegel, „Enciclopedia“).</p>', '<blockquote><a id="p7"></a>„Nu mai departe decât acum câteva luni — proclamă critica absolută — masa se credea o forţă uriaşă, destinată să domine lumea; i se părea că poate să numere pe degete zilele rămase până la această dominaţie“. <a href="javascript:void(0);" id="n28">[28]</a></blockquote>', '<p><a id="p8"></a>Chiar d-l <i>Bruno Bauer</i> era acela care, în „Cauza dreaptă a libertăţii“ (bineînţeles în <i>„propria“</i> lui cauză), în „Problema evreiască“ <a href="javascript:void(0);" id="n29">[29]</a> etc., număra pe degete zilele rămase până la sosirea acestei dominaţii mondiale, deşi mărturisea că nu poate indica data exactă. La lista de păcate ale mulţimii (der Masse), el adaugă mulţimea propriilor lui păcate.</p>', '<blockquote><a id="p9"></a>„Masa se credea posesoarea multor adevăruri, care-i păreau de la sine înţelese“. „Dar nu <i>posezi</i> pe deplin un <i>adevăr</i>... decât după ce l-ai urmărit de-a lungul tuturor demonstraţiilor <i>sale“</i>.</blockquote>', '<p><a id="p10"></a>Pentru d-l Bauer, ca şi pentru Hegel, adevărul este un <i>automat</i> care se demonstrează singur. Omul n-are decât să-l <i>urmărească</i>. Ca şi la Hegel, rezultatul dezvoltării reale nu este altceva decât <i>adevărul demonstrat</i>, adică <i>adevărul</i> adus la <i>cunoştinţă</i>. De aceea, împreună cu cel mai mărginit dintre teologi, critica absolută poate să întrebe:</p>', '<blockquote><a id="p11"></a><i>„La</i> ce ar sluji <i>istoria</i> dacă sarcina ei nu ar consta în <i>a ne demonstra</i> tocmai aceste adevăruri cât se poate de simple (ca mişcarea pământului în jurul soarelui)?“</blockquote>', '<p><a id="p12"></a>După cum la vechii teologi plantele nu există decât pentru a fi mâncate de animale, iar animalele pentru a fi mâncate de oameni, tot astfel istoria nu există decât pentru a servi la actul de consum al devorării teoretice, adică la <i>demonstrare</i>. Omul există ca să existe istoria, iar istoria ca să existe <i>demonstrarea adevărurilor</i>. În această formă <i>critic</i> banalizată se rep€tă înţelepciunea speculativă care afirmă că omul şi istoria există pentru ca <i>adevărul</i> să ajungă la <i>conştiinta de sine</i>.</p>', '<p><a id="p13"></a>În felul acesta <i>istoria</i> devine, ca şi <i>adevărul</i>, o persoană aparte, un subiect metafizic, în timp ce indivizii umani reali nu sunt decât purtătorii acestui subiect metafizic. De aceea critica absolută foloseşte expresii ca acestea:</p>', '<blockquote><a id="p14"></a><i>„Istoria</i> nu îngăduie să-ţi baţi joc de ea, <i>Istoria</i> a făcut cele mai mari sforţări, <i>Istoria</i> era preocupată; la ce ar sluji Istoria? <i>Istoria</i> ne aduce dovada categorică, <i>Istoria</i> pune pe tapet adevăruri etc.“.</blockquote>', '<p><a id="p15"></a>Dacă, după cum afirmă critica absolută, istoria a fost preocupată până acum numai de <i>câteva</i> adevăruri dintre cele mai simple de acest gen, care până la urmă sunt de la sine înţelese, este cazul să spunem că această sărăcie pe care critica o atribuie experienţei omeneşti de până acum dovedeşte în primul rând <i>propria</i> ei sărăcie. Din punct de vedere necritic, rezultatul istoriei constă, dimpotrivă, în faptul că cel mai complicat adevăr, chintesenţa oricărui adevăr, <i>oamenii</i>, încep în cele din urmă să se înţeleagă de la sine.</p>', '<blockquote><a id="p16"></a>„Dar — argumentează mai departe critica absolută — adevăruri care pentru masă <i>par</i> a fi atât de evidente încât sunt <i>din capul locului</i> de la sine înţelese... şi, după părerea masei, n-au nevoie să fie dovedite, asemenea adevăruri nu merită ca istoria să prezinte în mod expres dovada valabilităţii lor; în general, ele nu intră în sfera sarcinii care revine istoriei“.</blockquote>', '<p><a id="p17"></a>În zelul ei sacru împotriva masei, critica absolută îi spune cele mai rafinate complimente; dacă un adevăr <i>este</i> evident pentru că în ochii masei el <i>pare</i> a fi evident, dacă istoria îşi <i>stabileşte atitudinea</i> faţă de adevăruri în conformitate cu <i>părerea</i> masei, înseamnă că judecata masei este absolută, infailibilă, este <i>legea</i> istoriei, a istoriei care nu demonstrează decât ceea ce pentru masă <i>nu</i> este limpede ca lumina zilei şi de aceea trebuie să fie dovedit. Prin urmare, masa prescrie istoriei „sarcina“ şi „preocupările“ ei.</p>', '<p><a id="p18"></a>Critica absolută vorbeşte de „adevăruri care sunt <i>din capul locului</i> de la sine înţelese“. În naivitatea ei critică, ea inventează un <i>„din capul locului“</i> absolut şi o <i>„masă“</i> abstractă, invariabilă. Acest „din capul locului“ al masei din secolul al XVI-lea şi „din capul locului“ al masei din secolul al XIX-lea sunt în ochii criticii absolute tot atât de puţin deosebite între ele ca şi înseşi aceste mase. Ceea ce caracterizează un adevăr care a devenit <i>adevărat</i> şi <i>evident</i>, un adevăr de la sine înţeles, e tocmai faptul că „este <i>din capul locului</i> de la sine înţeles“. Polemica criticii absolute împotriva adevărurilor care sunt din capul locului de la sine înţelese este polemica împotriva adevărurilor care sunt în genere „de la sine înţelese“.</p>', '<p><a id="p19"></a>Un adevăr care este de la sine înţeles a pierdut pentru critica absolută, ca şi pentru <i>dialectica</i> divină, toată savoarea sa, tot sensul său, şi a devenit lipsit de orice <i>valoare</i>. A devenit insipid ca o apă stătută. Critica absolută dovedeşte deci, pe de o parte, tot ce e de la sine înţeles şi, în afară de aceasta, multe alte lucruri care au norocul să fie de neînţeles şi de aceea nu vor fi niciodată de la sine înţelese. Pe de altă parte, tot ce are nevoie să fie dedus şi demonstrat îi apare ca fiind de la sine înţeles. De ce? Pentru că atunci când este vorba de <i>sarcini reale</i> e <i>de la sine</i> înţeles că ele <i>nu</i> sunt de la sine înţelese.</p>', '<p><a id="p20"></a>Deoarece Adevărul, ca şi istoria, este un subiect eteric, separat de masa materială, el nu se adresează oamenilor empirici, ci <i>„adâncurilor sufletului“</i>. Pentru <i>„a se face cunoscut cu adevărat“</i>, el nu atinge <i>trupul</i> omenesc <i>grosolan</i> care trăieşte în fundul unui subsol în Anglia sau undeva sus, într-o mansardă în Franţa, ci „străbate“ „de la un capăt la altul“ măruntaiele sale idealiste. Critica absolută atestă, ce-i drept, că până acum „masa“ a fost atinsă, dar în felul ei, adică superficial, de adevărurile pe care istoria a binevoit „să le pună pe tapet“; dar în acelaşi timp proroceşte că</p>', '<blockquote><a id="p21"></a><i>„raportul</i> dintre <i>masă</i> şi <i>progresul istoric</i> se va <i>schimba cu desăvârşire“</i>.</blockquote>', '<p><a id="p22"></a>Sensul tainic al acestei profeţii critice nu va întârzia să devină „evident“ pentru noi.</p>', '<blockquote><a id="p23"></a>„Toate acţiunile mari ale istoriei de până acum — aflăm noi — au fost <i>din capul locului</i> neizbutite şi lipsite de succes real, pentru că masa era <i>interesată</i> în aceste acţiuni şi <i>se entuziasma</i> pentru ele, cu alte cuvinte ele au trebuit să aibă un sfârşit jalnic, pentru că ideea care se afla la baza lor era de aşa natură încât trebuia să se mulţumească cu o înţelegere superficială a ei şi să conteze deci pe aprobarea masei“.</blockquote>', '<p><a id="p24"></a>S-ar părea că un mod de a înţelege care satisface o idee şi care deci corespunde unei idei încetează de a mai fi superficial. D-l Bruno nu stabileşte decât în <i>aparenţă</i> o <i>relaţie</i> între <i>idee</i> şi <i>înţelegerea</i> ei, după cum nu stabileşte decât <i>în aparenţă</i> o <i>relaţie</i> între <i>acţiunea</i> istorică neizbutită şi <i>masă</i>. De aceea, dacă critica absolută într-adevăr condamnă ceva ca „superficial“, acest ceva este pur şi simplu istoria de până acum, ale cărei acţiuni şi idei au fost acţiuni şi idei ale „maselor“. Ea respinge istoria creată <i>de masă</i> şi vrea să pună în locul ei istoria <i>critică</i> (vezi d-l Jules Faucher despre problemele de actualitate ale Angliei). Potrivit istoriei <i>necritice</i> de până acum, adică potrivit istoriei care nu este concepută în spiritul criticii absolute, mai trebuie apoi să distingem în ce măsură <i>masa „era interesată“</i> în cutare sau cutare scopuri şi în ce măsură <i>„s-a entuziasmat“</i> pentru ele. <i>„Ideea“</i> se discredita totdeauna de îndată ce se despărţea de <i>„interes“</i>. Pe de altă parte, este lesne de înţeles că, atunci când apare pentru prima oară pe scena lumii, orice <i>„interes“</i> de masă care se înfăptuieşte în istorie depăşeşte mult, în <i>„idee“</i> sau în <i>„reprezentare“</i>, limitele sale reale şi se confundă cu interesul <i>omenesc</i> în general. Această <i>iluzie</i> formează ceea ce <i>Fourier</i> numeşte <i>tonul</i> fiecărei epoci istorice. În revoluţia de la 1789, <i>interesul</i> burgheziei, departe de <i>„a nu fi izbutit“</i>, <i>„a câştigat“</i> totul şi a obţinut <i>„un succes cât se poate de real“</i>, cu toate că fumul <i>„patosului“</i> s-a risipit şi cu toate că florile de <i>„entuziasm“</i> cu care acest interes îşi împodobise leagănul s-au vestejit. Acest <i>interes</i> a fost atât de puternic, încât a învins cu succes condeiul unui Marat, ghilotina teroriştilor, sabia lui Napoleon, crucifixul şi sângele regal al Bourbonilor. Revoluţia este „neizbutită“ numai pentru Masă, pentru care „ideea“ politică nu era ideea <i>„interesului“</i> ei real, al cărei principiu de viaţă real nu coincidea deci cu principiul de viaţă al revoluţiei şi ale cărei condiţii reale de emancipare se deosebeau esenţial de condiţiile în cadrul cărora burghezia putea să se emancipeze pe sine şi să emancipeze societatea. Prin urmare, dacă revoluţia, care poate reprezenta toate marile „acţiuni“ ale istoriei, este neizbutită, ea este neizbutită pentru că masa la ale cărei condiţii de viaţă s-a limitat în esenţă revoluţia era o masă <i>exclusivă</i>, <i>limitată</i>, care nu cuprindea totalitatea societăţii. Dacă, prin urmare, revoluţia nu este izbutită, aceasta nu se datoreşte faptului că masa <i>„s-a entuziasmat“</i> pentru revoluţie şi că <i>„a fost interesată“</i> în ea, ci faptului că pentru partea cea mai numeroasă a masei, pentru partea distinctă de burghezie, principiul revoluţiei nu reprezenta interesul ei <i>real</i>, nici <i>propriul ei</i> principiu revoluţionar, ci <i>numai</i> o <i>„idee“</i>, deci numai un obiect de <i>entuziasm</i> momentan şi de <i>avânt</i> pur aparent.</p>', '<p><a id="p25"></a>O dată cu profunzimea acţiunii istorice va creşte deci şi amploarea masei care o înfăptuieşte. În istoria critică, potrivit căreia în acţiunile istorice nu <i>„este vorba“</i> de masele care acţionează, nici de acţiunea empirică şi nici de <i>interesul</i> empiric al acestei acţiuni, ci, dimpotrivă, numai <i>„de o idee“</i> care rezidă <i>„în ele“</i>, în istoria critică lucrurile trebuie să se petreacă, fireşte, cu totul altfel.</p>', '<p><a id="p26"></a>Critica ne învaţă:</p>', '<blockquote><a id="p27"></a><i>„În masă</i>, <i>şi nu în altceva</i>, cum afirmă vechii ei purtători de cuvânt liberali, <i>trebuie căutat adevăratul duşman al spiritului“</i>.</blockquote>', '<p><a id="p28"></a>Duşmanii progresului, <i>în afara</i> masei, sunt tocmai <i>produsele</i> de sine stătătoare, înzestrate cu viaţă <i>proprie</i>, ale <i>autoînjosirii</i>, <i>autorespingerii</i> şi <i>autoexteriorizării masei</i>. Ridicându-se împotriva <i>produselor</i> de sine stătătoare ale <i>autoînjosirii</i> sale, masa se ridică deci împotriva <i>propriei</i> ei deficienţe, după cum omul care se ridică împotriva existenţei lui dumnezeu se ridică împotriva <i>propriei</i> lui <i>religiozităţi</i>. Dar pentru că aceste autoexteriorizări <i>practice</i> ale masei există în lumea reală într-un mod exterior, ea este silită să le combată de asemenea <i>într-un mod exterior</i>. Ea nu trebuie cu nici un preţ să considere aceste produse ale autoînstrăinării sale numai ca pe nişte fantasmagorii <i>ideale</i>, ca pe nişte simple <i>exteriorizări ale conştiinţei de sine</i> şi să vrea să nimicească înstrăinarea <i>materială</i> printr-o acţiune <i>spiritualistă</i> pur <i>interioară</i>. Încă în 1789 revista lui Loustalot avea ca moto: <a href="javascript:void(0);" id="n30">[30]</a></p>', '<blockquote><a id="p29"></a>Les grands ne nous paraissent grands<br/>Que parce que nous sommes à genoux<br/>... Levons-nous!... [Cei mari ni se par mari numai pentru că noi stăm în genunchi... Să ne ridicăm!...]</blockquote>', '<p><a id="p30"></a>Dar pentru a te ridica nu este de ajuns să faci acest lucu în <i>gând</i> şi să laşi ca deasupra capului tău <i>real</i> şi <i>perceptibil</i> să atârne jugul <i>real</i> şi <i>perceptibil</i> care nu poate fi doborât cu ajutorul ideilor. <i>Critica absolută</i> a învăţat însă din <i>Fenomenologia</i> lui Hegel cel puţin Arta de a transforma lanţurile <i>reale</i>, <i>obiective</i>, care există <i>în afara mea</i>, în lanţuri <i>exclusiv ideale</i>, exclusiv <i>subiective</i>, care există exclusiv <i>în mine</i>, şi de a transforma, în consecinţă, toate luptele <i>exterioare</i>, senzoriale, în lupte de idei pure.</p>', '<p><a id="p31"></a>Această transformare critică stă la baza armoniei prestabilite dintre critica critică şi cenzură. Din punctul de vedere critic, lupta scriitorului cu cenzura nu este o luptă „om contra om“. Cenzorul, dimpotrivă, nu este altceva decât <i>propriul meu tact</i>, <i>personificat</i> pentru mine prin solicitudinea poliţiei, propriul meu tact care luptă cu lipsa mea de tact şi cu lipsa mea de spirit critic. Numai în aparenţă, numai pentru senzorialitatea cea rea, lupta dintre scriitor şi cenzor este ceva distinct de lupta <i>interioară</i> a scriitorului <i>cu sine însuşi</i>. <i>În măsura</i> în care îmi apare ca un <i>zbir poliţienesc</i>, care ca <i>individ</i> este <i>într-adevăr distinct de mine</i> şi care deformează produsul spiritului meu aplicând-i un criteriu exterior şi străin de obiect, cenzorui nu este decât o închipuire proprie <i>masei</i> <i>(massenhafte</i> Einbildung), o <i>himeră necritică</i>. Dacă „Tezele cu pivire la reforma filozofiei“ <a href="javascript:void(0);" id="n31">[31]</a> ale lui Feuerbach au fost interzise de cenzură, vina nu o poartă barbaria oficială a cenzurii, ci incultura tezelor lui Feuerbach. Critica <i>„pură“</i>, neîntinată de masă sau de materie, vede şi în cenzor un chip pur şi „eteric“, detaşat de orice realitate de masă (massenhafte Wirklichkeit).</p>', '<p><a id="p32"></a>Critica absolută a proclamat <i>„masa“</i> ca <i>adevăratul duşman</i> al <i>spiritului</i>. Dezvoltând această idee, ea spune:</p>', '<blockquote><a id="p33"></a>„Spiritul ştie acum unde trebuie <i>să-l caute</i> pe unicul său <i>adversar:</i> în autoînşelarea şi în inconsistenţa masei“.</blockquote>', '<p><a id="p34"></a>Critica absolută porneşte de la <i>dogma</i> că toate drepturile îi aparţin <i>„spiritului“</i>. Ea porneşte de asemenea de la <i>dogma</i> existenţei <i>extrapământeşti</i> a spiritului, adică a existenţei lui în afara masei omenirii. În sfârşit, ea transformă, pe de o parte, „Spiritul“, „Progresul“ şi, pe de altă parte, „Masa“ în entităţi fixe, în concepte, şi în această calitate le raportează pe unele la altele ca pe nişte extreme constante date. Criticii absolute nu îi dă prin minte să cerceteze <i>„spiritul“</i> însuşi, să cerceteze dacă „frazeologia“, „autoînşelarea“, „inconsistenţa“ nu izvorăsc cumva din propria lui natură spiritualistă, din pretenţiile lui lipsite de temei. Spiritul este, dimpotrivă, absolut, dar, din păcate, el se transformă neîncetat în <i>lipsă de spirit:</i> socotelile lui de acasă nu se potrivesc niciodată cu cele din târg. De aceea el trebuie să aibă neapărat <i>un adversar</i> care unelteşte împotriva lui. Acest <i>adversar</i> este masa.</p>', '<p><a id="p35"></a>La fel se prezintă lucrurile cu <i>„progresul“</i>. Cu toate pretenţiile de <i>„progres“</i>, se observă mereu cazuri de <i>regres</i> şi de <i>mişcări în cerc</i>. Departe de a presupune că în categoria „progres“ lipseşte orice conţinut, că este o categorie abstractă, critica absolută, dimpotrivă, dă dovadă de atâta profunzime încât consideră „progresul“ ca ceva absolut, pentru a putea să explice regresul prin existenţa unui <i>„adversar personal“</i> al progresului: <i>masa</i>. Pentru că <i>„masa“</i> nu este altceva decât <i>„opusul spiritului“</i>, al Progresului, al „Criticii“, ea nu poate fi determinată decât prin această opoziţie imaginară. Abstracţie făcând de această opoziţie, critica nu ştie să spună despre sensul şi existenţa masei decât ceva cu totul neprecis, deci <i>absurd:</i></p>', '<blockquote><a id="p36"></a>„Masa în <i>sensul</i> în care acest <i>«cuvânt»</i> se referă <i>de asemenea</i> la <i>aşa-zisa</i> lume cultivată“.</blockquote>', '<p><a id="p37"></a>Un „de asemenea“ şi un „aşa-zisa“ sunt suficiente pentru o definiţie critică. Ca atare, Masa este distinctă de masele <i>reale</i> şi există ca <i>„masă“</i> numai pentru <i>„critică“</i>.</p>', '<p><a id="p38"></a>Toţi autorii comunişti şi socialişti au pornit de la constatarea că, pe de o parte, chiar şi acţiunile strălucite, desfăşurate în cele mai favorabile condiţii, rămân, după cât se pare, fără rezultate strălucite şi degenerează în banalitate, iar pe de altă parte <i>toate progresele realizate de spirit</i> au fost până acum <i>progrese în detrimentul masei omenirii</i>, a cărei situaţie a devenit din ce în ce <i>mai inumană</i>. De aceea ei au declarat <i>„progresul“</i> (vezi <i>„Fourier“) o vorbă</i> goală, un cuvânt abstract şi nesatisfăcător; ei şi-au dat seama (vezi, printre alţii, <i>Owen)</i> că lumea civilizată are un viciu fundamental; de aceea au supus unei <i>critici</i> tăioase bazele <i>reale</i> ale societăţii contemporane. Acestei critici comuniste i-a corespuns imediat în practică mişcarea <i>masei largi</i> în detrimentul căreia a avut loc până acum dezvoltarea istorică. Trebuie să cunoşti activitatea studioasă, setea de cunoaştere, energia morală şi năzuinţa neobosită spre autodezvoltare a muncitorilor francezi şi englezi, pentru ca să-ţi poţi face o idee despre nobleţea <i>omenească</i> a acestei mişcări.</p>', '<p><a id="p39"></a>Cât de mare este deci <i>agerimea de minte</i> a „criticii absolute“, care în faţa acestor fapte din domeniul vieţii intelectuale şi practice nu vede decât — sub un singur aspect — o <i>singură</i> latură a chestiunii, şi anume eşecul continuu al spiritului, şi care, în supărarea ei, mai caută şi un <i>adversar</i> al „Spiritului“, pe care îl găseşte în „Masă“! În cele din urmă, această mare <i>descoperire</i> critică se reduce la o <i>tautologie</i>. După părerea criticii, până acum Spiritul s-a lovit întotdeauna de o stavilă, de un obstacol, adică de un <i>adversar</i>, <i>pentru că</i> a avut un <i>adversar</i>. Şi cine este adversarul <i>spiritului? Lipsa de spirit</i>. Într-adevăr, pentru critică, masa nu este determinată decât ca „opusul“ spiritului, ca <i>lipsă de spirit</i> şi, dacă ar fi să luăm determinările mai detaliate ale lipsei de spirit, ca „indolenţă“, „superficialitate“, „mulţumire de sine“. Ce uriaş avantaj faţă de autorii comunişti: să te scuteşti de cercetarea izvoarelor lipsei de spirit, ale indolenţei, superficialităţii şi mulţumirii de sine şi, în loc de aceasta, să te mulţumeşti să le faci o <i>morală</i> severă şi <i>să descoperi</i> că sunt contrare spiritului şi progresului! Dacă aceste însuşiri sunt proclamate însuşiri ale Masei, considerată ca <i>subiect</i> care se mai deosebeşte de ele, această deosebire nu este altceva decât o <i>aparentă</i> deosebire „critică“. În afară de aceste însuşiri abstracte: lipsă de spirit, indolenţă etc., critica absolută mai operează numai în <i>aparenţă</i> cu un subiect concret <i>determinat</i>, căci în concepţia critică <i>„masa“</i> nu este <i>nimic</i> altceva decât aceste însuşiri abstracte, o altă <i>denumire</i> a lor, o <i>personificare fantastică</i> a lor.</p>', '<p><a id="p40"></a>Relaţia dintre „spirit şi masă“ are însă şi un sens <i>ascuns</i> care se va dezvălui pe de-a-ntregul în cursul raţionamentelor ulterioare. Aici ne mărginim să-l semnalăm. Această relaţie <i>descoperită</i> de d-l Bruno nu este în realitate altceva decât <i>desăvârşirea critic-caricaturală a concepţiei hegeliene despre istorie</i>, concepţie care, la rândul ei, nu este altceva decât expresia <i>speculativă</i> a dogmei <i>creştine-germane</i> cu privire la opoziţia dintre <i>spirit</i> şi <i>materie</i>, dintre <i>dumnezeu</i> şi <i>lume</i>. În istorie, în viaţa omenirii însăşi, această opoziţie se exprimă prin faptul că puţine <i>personalităţi</i> alese, în calitate de spirit <i>activ</i>, se opun restului omenirii ca <i>masă lipsită de spirit</i>, ca <i>materie</i>.</p>', '<p><a id="p41"></a>Concepţia despre istorie a lui <i>Hegel</i> presupune un <i>spirit abstract</i> sau <i>absolut</i>, care se dezvoltă în aşa fel încât omenirea nu este decât o <i>masă</i>, purtătoarea inconştientă sau conştientă a acestui spirit. De aceea el face ca în cadrul istoriei empirice, exoterice, să se petreacă o istorie <i>speculativă</i>, esoterică. Istoria omenirii se transformă în istoria <i>spiritului abstract</i> — deci <i>transcendent</i> faţă de omul real — al omenirii.</p>', '<p><a id="p42"></a>Paralel cu această doctrină hegeliană s-a dezvoltat în Franţa învăţătura <i>doctrinarilor</i>, <a href="javascript:void(0);" id="n32">[32]</a> care proclamu <i>suveranitatea raţiunii</i> în opoziţie cu <i>suveranitatea poporului</i>, pentru a exclude masele şi pentru a guverna <i>singuri</i>. Lucru pe deplin cosecvent. Dacă activitatea omenirii <i>reale</i> nu este decât activitatea unei <i>mase</i> de indivizi umani, în schimb <i>universalitatea abstractă</i> — Raţiunea, Spiritul — trebuie să posede, dimpotrivă, o expresie abstractă, redusă numai la câţiva indivizi. Depinde apoi de poziţia şi de puterea de imaginaţie a fiecărui individ ca să se considere sau nu drept un asemenea reprezentant al „Spiritului“.</p>', '<p><a id="p43"></a>Chiar la Hegel, <i>spiritul absolut</i> al istoriei îşi găseşte materialul în <i>masă</i>, şi abia în <i>filozofie</i> îşi găseşte el expresia corespunzătoare. Dar filozoful apare numai ca organul în care spiritul absolut, care făureşte istoria, devine conştient <i>în mod retrospectiv</i>, adică după îndeplinirea mişcării. Participarea filozofului la istorie se reduce la această conştiinţă retrospectivă, pentru că adevărata mişcare este îndeplinită de către spirit într-un mod <i>inconştient</i>. Filozoful vine deci post festum.</p>', '<p><a id="p44"></a>Hegel se face vinovat de o dublă inconsecvenţă: în primul rând, el declară că filozofia este existenţa determinată a spiritului absolut, dar în acelaşi timp se fereşte să declare că <i>individul filozofic real</i> este acest spirit <i>absolut ;</i> în al doilea rând, numai în <i>aparenţă</i> el face din spiritul absolut, ca spirit absolut, făuritorul istoriei. Deoarece însă spiritul absolut abia <i>post festum</i>, în filozof, devine conştient de sine însuşi ca spirit creator al lumii, rezultă că fabricarea istoriei de către el există numai în conştiinţa, în părerea şi în închipuirea filozofului, numai în imaginaţia speculativă. D-l Bruno înlătură această inconsecvenţă a lui Hegel.</p>', '<p><a id="p45"></a><i>Mai întâi</i> el declară că Critica este spiritul absolut şi că <i>el însuşi</i> este Critica. După cum elementul criticii este exclus din masă, aşa şi elementul masei este exclus din critică. De aceea Critica se consideră întruchipată nu într-o <i>masă</i>, ci exclusiv într-un mic <i>mănunchi</i> de oameni aleşi, în d-l <i>Bauer</i> şi în discipolii lui.</p>', '<p><a id="p46"></a>D-l Bruno înlătură apoi şi cealaltă inconsecvenţă a lui Hegel, prin aceea că, spre deosebire de spiritul hegelian, el nu mai făureşte istoria în fantezie post festum, ci, în opoziţie cu masa restului omenirii, joacă <i>în mod conştient</i> rolul de <i>spirit al lumii;</i> el se situează în prezent într-un raport <i>dramatic</i> faţă de această masă, inventează şi înfăptuieşte istoria cu o anumită intenţie şi după o matură chibzuială.</p>', '<p><a id="p47"></a>De o parte se află masa ca element pasiv, lipsit de spirit, neistoric, ca element <i>material</i> al istoriei; de cealaltă parte se află <i>Spiritul</i>, <i>Critica</i>, d-l Bruno &amp; Co., ca element activ de la care porneşte orice acţiune <i>istorică</i>. Opera de transformare a societăţii se reduce la <i>activitatea cerebrală</i> a criticii critice.</p>', '<p><a id="p48"></a>Mai mult chiar, raportul în care se află critica, deci şi critica întruchipată, d-l Bruno &amp; Co., faţă de masă este în realitate <i>singurul</i> raport istoric al timpului prezent. Întreaga istorie de azi se reduce la mişcarea acestor două laturi una faţă de alta. Toate opoziţiile s-au redus la această opoziţie <i>critică</i>.</p>', '<p><a id="p49"></a>Deoarece critica critică nu dobândeşte o <i>existenţă obiectivă</i> decât în opoziţia ei faţă de masă, faţă de <i>prostie</i>, ea trebuie să-şi creeze necontenit această opoziţie, şi d-nii Faucher, Edgar şi Szeliga au dat suficiente dovezi de virtuozitate în specialitatea lor, care constă în <i>a atribui pe scară de masă tot felul de prostii (massenhaite Verdummung)</i> atât persoanelor cât şi lucrurilor.</p>', '<p><a id="p50"></a>Să însoţim acum critica absolută în <i>campaniile</i> ei împotriva <i>masei</i>.</p>', '<h6 id="sigil_toc_id_23" style="text-align: center;"><a id="p51"></a>b) Problema evreiască nr. 1. Modul de a pune problemele</h6>', '<p><a id="p52"></a>În opoziţie cu masa, „spiritul“ îşi arată imediat <i>caracterul critic</i>, considerând ca absolută propria lui operă mărginită, <i>„Problema evreiască“</i> de Bruno Bauer, şi ca păcătoşi numai pe adversarii acesteia. În replica sa nr. 1 <a href="javascript:void(0);" id="n33">[33]</a> la atacurile îndreptate împotriva acestei lucrări, el nu face impresia că şi-ar da seama cât de cât de lipsurile ei, ci, dimpotrivă, continuă să afirme că a descoperit semnificaţia „adevărată“, <i>„universală“</i> (!) a problemei evreieşti. În replicile de mai târziu vom vedea că spiritul este silit să-şi recunoască <i>„erorile“</i>.</p>', '<blockquote><a id="p53"></a>„Primirea pe care a avut-o lucrarea mea constituie <i>începutul</i> dovezii că tocmai cei care au pledat până acum în favoarea libertăţii şi o mai apără şi acum sunt nevoiţi să se revolte cel mai mult împotriva spiritului, iar apărarea pe care o voi face acum acestei lucrări va dovedi într-un mod şi mai convingător cât de săracă este gândirea <i>purtătorilor de cuvânt ai masei</i>, care se cred grozavi pentru că militează în favoarea emancipării şi a dogmei <i>«drepturilor omului»“</i>.</blockquote>', '<p><a id="p54"></a>Apariţia unei lucrări a criticii absolute trebuia în mod necesar să determine „masa“ <i>să înceapă</i> a-şi dovedi opoziţia faţă de spirit, deoarece însăşi existenţa „masei“ este <i>condiţionată şi dovedită</i> prin opoziţia ei faţă de critica absolută.</p>', '<p><a id="p55"></a>Polemica câtorva evrei liberali şi raţionalişti împotriva „Problemei evreieşti“ a d-lui Bruno are, fireşte, cu totul alt sens critic decât polemica cu caracter de masă (massenhafte Polemik) dusă de liberali impotriva filozofiei şi de raţionalişti împotriva lui Strauss. De altfel, cât de originală este observaţia citată mai sus se poate deduce din următorul pasaj luat din <i>Hegel:</i></p>', '<blockquote><a id="p56"></a>„Cu acest prilej putem releva o formă specială de conştiinţă încărcată, care se manifestă în acel soi de elocvenţă la care platitudinea“ (liberală) „recurge cu atâtea ifose; ea, această conştiinţă, se vădeşte înainte de orice în faptul că vorbeşte de <i>spirit</i> cel mai mult acolo unde este mai <i>lipsită de spirit</i> şi vorbeşte de <i>viaţă“</i> etc., „acolo unde este mai seacă şi mai lipsită de viaţă“.</blockquote>', '<p><a id="p57"></a>Cât priveşte „drepturile omului“, i s-a dovedit d-lui Bruno („Contribuţii la problema evreiască“, <a href="javascript:void(0);" id="n34">[34]</a> „Deutsch-Französische Jahrbücher“) că nu <i>purtătorii de cuvânt ai masei</i>, ci, dimpotrivă, <i>„el însuşi“</i> n-a înţeles esenţa acestor drepturi şi le-a tratat în mod dogmatic. În comparaţie cu descoperirea lui că drepturile omului nu sunt <i>„înnăscute“</i> — descoperire care în ultimii 40 de ani a fost făcută în Anglia de nenumărate ori — putem numi genială afirmaţia lui Fourier că pescuitul, vânatul etc. sunt drepturi înnăscute ale omului.</p>', '<p><a id="p58"></a>Cităm aici numai câteva exemple din lupta d-lui Bruno împotriva lui <i>Philippson, Hirsch</i> etc. Nici măcar pe aceşti jalnici adversari n-a putut să-i biruie critica absolută. D-l <i>Philippson</i> nu spune nicidecum o absurditate, cum pretinde critica absolută, când îi reproşează acesteia:</p>', '<blockquote><a id="p59"></a>„Bauer concepe un stat de un fel deosebit... <i>idealul filozofic al statului“</i>.</blockquote>', '<p><a id="p60"></a>D-l Bruno, care a confundat statul cu omenirea, drepturile omului cu omul, emanciparea politică cu emanciparea omului, trebuia în mod necesar să-şi închipuie cel puţin, dacă nu să conceapă în idee, un stat de un fel deosebit, idealul filozofic al statului.</p>', '<blockquote><a id="p61"></a>„Declamatorul“ (d-l Hirsch) „făcea mai bine dacă, în loc de a aşterne pe hârtie expunerea sa obositoare, ar fi combătut teza demonstrată de mine <i>că statul creştin</i>, având ca principiu vital o anumită religie determinată..., nu poate acorda adepţilor unei alte religii deplină egalitate în drepturi cu stările sociale creştine“.</blockquote>', '<p><a id="p62"></a>Dacă declamatorul <i>Hirsch</i> ar fi combătut într-adevăr teza d-lui Bruno şi dacă, aşa cum s-a făcut în „Deutsch-Französische Jahrbücher“, ar fi arătat că statul stărilor sociale şi al creştinismului exclusiv este nu numai statul imperfect în general, ci şi statul creştin imperfect, d-l Bruno ar fi răspuns aşa cum a răspuns argumentelor cu care a fost combătut în „Deutsch-Französische Jahrbücher“:</p>', '<blockquote><a id="p63"></a>„În această chestiune, reproşurile n-au nici o importanţă“.</blockquote>', '<p><a id="p64"></a>Împotriva afirmaţiei d-lui Bruno că</p>', '<blockquote><a id="p65"></a>„prin presiunea exercitată de ei asupra resorturilor istoriei, evreii au provocat o presiune în sens contrar“,</blockquote>', '<p class="noind"><a id="p66"></a>d-l Hirsch observă pe bună dreptate:</p>', '<blockquote><a id="p67"></a>„În cazul acesta, ei trebuie să fi însemnat ceva în procesul de formare a istoriei, şi dacă Bauer însuşi afirmă acest lucru, el nu mai este în drept să afirme, pe de altă parte, că n-au contribuit cu nimic la formarea timpurilor moderne“.</blockquote>', '<p><a id="p68"></a>D-l Bruno răspunde:</p>', '<blockquote><a id="p69"></a>„Şi un ghimpe în ochi reprezintă ceva. Înseamnă aceasta oare că el contribuie la dezvoltarea simţului meu vizual?“</blockquote>', '<p><a id="p70"></a>Un ghimpe care, asemenea iudaismului în lumea creştină, stă înfipt în ochiul meu din ceasul în care m-am născut, care rămâne înfipt în ochi, crescând şi dezvoltându-se împreună cu el, nu este un ghimpe obişnuit, ci un ghimpe curios care face parte integrantă din ochiul meu şi care ar trebui chiar să contribuie într-un chip cu totul original la dezvoltarea simţului meu vizual. <i>„Ghimpele“</i> critic nu-l străpunge, aşadar, pe <i>„Hirsch“</i> <a href="javascript:void(0);" id="n35">[35]</a> declamatorul. De altfel, în sus-citatul articol de critică i-a fost arătată d-lui Bruno însemnătatea iudaismului pentru <i>„formarea</i> timpurilor moderne“.</p>', '<p><a id="p71"></a>Sufletul teologic al criticii absolute se simte atât de jignit de afirmaţia unui <i>deputat din dieta renană</i> „că evreii sunt <i>suciţi</i> în felul lor evreiesc, şi nu în felul nostru, aşa-zis creştin“, încât nici acum nu uită „să-l cheme la <i>ordine</i> pe acest deputat pentru că s-a folosit de acest argument“.</p>', '<p><a id="p72"></a>În legătură cu afirmaţia unui alt deputat că „egalitatea <i>cetăţenească</i> a evreilor nu poate fi realizată decât acolo unde iudaismul însuşi nu mai există“, d-l Bruno remarcă:</p>', '<blockquote><a id="p73"></a>„Foarte adevărat, dar numai în cazul când în acelaşi timp se ţine seama şi de celălalt considerent al criticii, pe care l-am expus în scrierea mea“,</blockquote>', '<p class="noind"><a id="p74"></a>şi anume ca şi creştinismul să fi încetat să existe.</p>', '<p><a id="p75"></a>După cum se vede din nr. 1 al replicilor ei la atacurile împotriva cărţii „Problema evreiască“, critica absolută continuă să considere desfiinţarea religiei, ateismul, ca o condiţie necesară a egalităţii <i>cetăţeneşti</i>. Prin urmare, în primul ei stadiu, critica absolută n-a făcut <i>încă</i> nici un pas înainte pe drumul spre înţelegerea esenţei statului şi a <i>„erorii“</i> din propria ei <i>„operă“</i>.</p>', '<p><a id="p76"></a>Critica absolută se arată indispusă atunci când cineva dovedeşte că o descoperire ştiinţifică dintre „cele mai noi“, <i>concepută</i> de ea, nu este nimic altceva decât repetarea unei idei dintre cele mai răspândite. Un deputat renan observă:</p>', '<blockquote><a id="p77"></a>„Nimeni n-a pretins până acum că, în organizarea instituţiilor lor politice, Franţa şi Belgia s-ar fi remarcat printr-o claritate deosebită în ceea ce priveşte principiile“.</blockquote>', '<p><a id="p78"></a>Critica absolută ar fi putut să răspundă că această afirmaţie strămută prezentul în trecut, deoarece prezintă drept o părere tradiţională părerea devenită astăzi banală că principiile politice franceze sunt nesatisfăcătoare. Dar criticii absolute nu-i convine acest răspuns adecvat. Ea trebuie, dimpotrivă, să prezinte opinia învechită drept o opinie care predomină astăzi, iar opinia care predomină astăzi drept un mister critic, pe care abia prin studiile <i>ei</i> critice urmează să-l dezvăluie masei. De aceea ea trebuie să spună:</p>', '<blockquote><a id="p79"></a>„Ea“ (prejudecata învechită) „a fost susţinută <i>de foarte mulţi“</i> (de masă): <i>„dar o cercetare aprofundată</i> a istoriei <i>va</i> dovedi că <i>şi</i> după marile lucrări îndeplinite de Franţa pentru cunoaşterea principiilor <i>mai rămâne mult de făcut“</i>.</blockquote>', '<p><a id="p80"></a>Aşadar, cercetarea aprofundată a istoriei nu <i>„va face“</i> ea însăşi să se ajungă la cunoaşterea principiilor. În profunzimea ei, ea nu <i>va dovedi</i> decât că <i>„mai rămâne mult de făcut“</i>. Mare ispravă, într-adevăr, mai ales după lucrările socialiştilor! Cât priveşte însă cunoaşterea actualei orinduiri sociale, d-l Bruno face <i>foarte mult</i> în acest domeniu atunci când observă:</p>', '<blockquote><a id="p81"></a><i>„Determinaţia (Bestimmtheit)</i> care domină în momentul de faţă este <i>lipsa de determinaţie“</i>.</blockquote>', '<p><a id="p82"></a>Dacă Hegel spune că determinaţia <i>chineză</i> dominantă este „existenţa“, că determinaţia <i>indiană</i> dominantă este „neantul“ etc., la rândul ei critica absolută, reducând la categoria logică a <i>„lipsei de determinaţie“</i> caracterul timpurilor actuale, se ataşează într-o manieră „pură“ de gândirea lui Hegel, manieră cu atât mai pură cu cât, alături de „existenţă“ şi de „neant“, „lipsa de determinaţie“ face parte şi ea din primul capitol al logicii speculative, şi anume din capitolul care tratează despre <i>„calitate“</i>.</p>', '<p><a id="p83"></a>Înainte de a ne despărţi de <i>„Problema evreiască“</i> nr. 1 trebuie să mai facem o remarcă generală.</p>', '<p><a id="p84"></a>Una dintre principalele preocupări ale criticii absolute este de a da mai întâi o <i>justă formulare</i> tuturor problemelor timpului. Într-adevăr, ea nu răspunde la problemele <i>reale</i>, ci le substituie <i>cu totul alte</i> probleme. Deoarece face totul, rezultă că în prealabil ea trebuie <i>să facă</i> şi „problemele timpului“, adică trebuie să facă din ele probleme ale <i>ei</i>, probleme critic critice. Dacă ar fi vorba de „codul Napoleon“, ea ar dovedi că <i>de fapt</i> ese vorba de <i>„Pentateuc“</i>. Pentru ea <i>punerea</i> „problemelor timpului“ înseamnă <i>denaturarea</i> şi <i>deformarea</i> lor critică. Aşa, de pildă, a denaturat ea şi „Problema evreiască“ în aşa fel încât nu a mai trebuit să cerceteze <i>emanciparea politică</i>, care constituie conţinutul acestei probleme, ci a putut, dimpotrivă, să se mulţumească cu o critică a religiei evreilor şi cu descrierea statului germano-creştin.</p>', '<p><a id="p85"></a>Ca şi celelalte manifestări originale ale criticii absolute, această metodă reprezintă şi ea repetarea unei scamatorii <i>speculative</i>. Filozofia <i>speculativă</i>, şi în special filozofia <i>hegeliană</i>, considera necesar să transpună toate problemele în forma raţiunii speculative, dezbrăcându-le de forma judecăţii omeneşti sănătoase, şi să transforme orice problemă reală într-una <i>speculativă</i> pentru a putea răspunde la ea. Denaturând problemele <i>mele</i> şi punându-mi în gură <i>propriile</i> ei probleme, la fel cum face catehismul, filozofia speculativă a putut să aibă, fireşte, ca şi catehismul, răspunsuri pregătite la fiecare dintre problemele mele.</p>', '<h6 id="sigil_toc_id_24" style="text-align: center;"><a id="p86"></a>c) Hinrichs nr. 1. Aluzii misterioase la politică, la socialism şi la filozofie</h6>', '<p><a id="p87"></a><i>„Politic!“</i> Prezenţa acestui termen în prelegerile profesorului <i>Hinrichs</i> îngrozeşte literalmente critica absolută. <a href="javascript:void(0);" id="n36">[36]</a></p>', '<blockquote><a id="p88"></a>„Oricine a urmărit evoluţia timpurilor moderne şi cunoaşte istoria trebuie să ştie <i>de asemenea</i> că mişcările politice care se desfăşoară în prezent au <i>cu totul altă“</i> (!) „semnificaţie decât cea <i>politică;</i> ele au în fond“ (în fond! acum urmează înţeleciunea profundă) „o semnificaţie <i>socială“</i> (!) „care, după cum se ştie“ (!), „este de aşa natură“ (!) „încât în faţa ei <i>toate</i> interesele politice apar <i>lipsite de însemnătate“</i> (!).</blockquote>', '<p><a id="p89"></a>Cu puţine luni înainte de apariţia criticei „Literatur-Zeitung“ a apărut, după <i>cum se ştie</i> (!), fantastica lucrare politică a d-lui Bruno <i>„Stat, religie şi partid“!</i></p>', '<p><a id="p90"></a>Dacă mişcările <i>politice</i> au o <i>semnificaţie socială</i>, cum este posibil ca interesele politice să apară ca <i>„lipsite de însemnătate“</i> în faţa propriei lor semnificaţii sociale?</p>', '<blockquote><a id="p91"></a>„D-l Hinrichs nu este la curent nici cu ce se petrece la el acasă, nici cu ce se petrece în restul lumii. — El nu putea să se simtă la largul lui nicăieri, <i>pentru că</i>... <i>pentru că</i> critica, care în ultimii patru ani a început şi şi-a continuat opera ei <i>nicidecum «politică»</i>, ci <i>socială“</i> (!), „i-a rămas <i>cu desăvârşire“</i> (!) „necunoscută“.</blockquote>', '<p><a id="p92"></a><i>Critica</i>, care după părerea masei a făcut o operă „nicidecum <i>politică“</i>, ci <i>„din toate punctele de vedere teologică“</i>, se mulţumeşte şi acum, când pentru prima oară nu numai în aceşti patru ani, ci chiar pentru prima oară de la naşterea ei literară pronunţă cuvântul <i>„social“</i> cu simpla rostire a acestui <i>cuvânt!</i></p>', '<p><a id="p93"></a>De când scrierile socialiste au răspândit în Germania ideea că <i>toate</i> năzuinţele şi acţiunile omeneşti, fără nici o excepţie, au o semnificaţie <i>socială</i>, d-l Bruno poate să spună şi el că lucrările sale teologice sunt lucrări <i>sociale</i>. Dar cum poate critica să pretindă ca profesorul Hinrichs să cunoască socialismul <i>prin intermediul</i> lucrărilor lui <i>Bauer</i>, când toate scrierile publicate de B. Bauer înainte de apariţia prelegerilor lui Hinrichs ajung la concluzii <i>politice</i> în toate cazurile în care ajung la concluzii practice! Pentru a vorbi necritic, profesorul Hinrichs nu putea să completeze scrierile apărute ale d-lui Bruno cu cele încă neapărute. Din punctul de vedere critic, masa este, fireşte, datoare să interpreteze în spiritul viitorului şi al progresului absolut atât „mişcările politice“ cât şi toate „mişcările“ în spirit de masă (massenhafte „Regungen“) ale criticii absolute! Dar pentru ca d-l Hinrichs, după ce a cunoscut „Literatur-Zeitung“, să nu mai uite niciodată cuvântul <i>„social“</i> şi să nu mai nesocotească niciodată caracterul <i>„social“</i> al Criticii, aceasta din urmă interzice pentru a treia oară în faţa întregii lumi <i>cuvântul „politic“</i> şi repetă solemn pentru a treia oară cuvântul <i>„social“</i>.</p>', '<blockquote><a id="p94"></a><i>„Nu mai poate fi vorba</i> de vreo semnificaţie <i>politică</i> atunci când se ia în consideraţie <i>adevărata</i> tendinţă a istoriei moderne: <i>dar</i> — dar semnificaţie <i>socială“</i> etc.</blockquote>', '<p><a id="p95"></a>După ce profesorul Hinrichs a servit drept ţap ispăşitor pentru mişcările „politice“ anterioare ale criticii absolute, el serveşte acum drept ţap ispăşitor pentru toate mişcările şi formulările ei <i>„hegeliene“</i>, folosite cu bună ştiinţă până la apariţia publicaţiei „Literatur-Zeitung“ şi involuntar folosite în continuare în această revistă.</p>', '<p><a id="p96"></a>Hinrichs este tratat o dată cu epitetul de <i>„adevărat hegelian“</i> şi de două ori cu cel de <i>„filozof hegelian“</i>. Mai mult, d-l Bruno <i>„speră“</i> că „formulele banale care au parcurs un circuit atât de obositor prin toate cărţile şcolii <i>hegeliene“</i> (mai ales prin propriile lui cărţi) „vor ajunge în curând la sfârşitul peregrinărilor lor“, <i>dată fiind starea de „istovire“</i> totală pe care ele o trădează în prelegerile profesorului Hinrichs. D-l Bruno speră că <i>istovirea profesorului Hinrichs</i> va duce la destrămarea <i>filozofiei hegeliene</i> şi la <i>propria lui eliberare</i> de această filozofie.</p>', '<p><a id="p97"></a>Aşadar, în <i>prima ei campanie</i>, critica absolută doboară propriii ei zei, pe care i-a adorat atâta vreme, şi anume <i>„politica“</i> şi „filozofia“, declarându-i drept idoli ai profesorului Hinrichs.</p>', '<p><a id="p98"></a>Glorioasă primă campanie!</p>', '<h5 id="sigil_toc_id_25" style="text-align: center;"><a id="p99"></a>2. A doua campanie a criticii absolute</h5>', '<h6 id="sigil_toc_id_26" style="text-align: center;"><a id="p100"></a>a) Hinrichs Nr. 2. „Critica“ şi „Feuerbach“.<br/>Condamnarea filozofiei</h6>', '<p><a id="p101"></a>Ca urmare a primei campanii, <i>critica absolută</i> poate să considere <i>„filozofia“</i> ca lichidată şi s-o taxeze pur şi simplu de aliat al <i>„masei“</i>.</p>', '<blockquote><a id="p102"></a><i>„Filozofii</i> erau predestinaţi să îndeplinească dorinţa cea mai intimă a «masei»“. Şi anume, „masa <i>cere</i> noţiuni simple pentru a nu fi obligată să aibă de-a face cu lucrul însuşi, ea cere formule stereotipe pentru a tranşa dinainte toate problemele, fraze pentru a nimici cu ajutorul lor Critica“.</blockquote>', '<p><a id="p103"></a>Şi „filozofia“ îndeplineşte aceste pofte ale „masei“!</p>', '<p><a id="p104"></a>Ameţită de victoriile ei, critica absolută se năpusteşte asupra filozofiei cu o frenezie de <i>Pitie</i>. Tainicul cazan cu aburi <a href="javascript:void(0);" id="n37">[37]</a> ale cărui emanaţii provoacă extazul frenetic al căpeteniei ameţite de victorie a criticii absolute este <i>„Filozofia viitorului“ a lui Feuerbach</i>. Căpetenia criticii absolute a citit lucrarea lui Feuerbach în martie. Rodul acestei lecturi şi în acelaşi timp criteriul seriozităţii cu care a fost făcută le constituie articolul nr. 2 îndreptat împotriva profesorului Hinrichs.</p>', '<p><a id="p105"></a>Critica absolută, care n-a încetat niciodată să fie prizoniera modului hegelian de a gândi, se aruncă aici cu furie asupra zăbrelelor şi zidurilor temniţei sale. Ea respinge cu oroare „noţiunea simplă“, terminologia, tot modul de a gândi al filozofiei şi chiar întreaga filozofie. În locul ei apar dintr-o dată <i>„bogăţia reală a relaţiilor omeneşti“</i>, <i>„conţinutul imens al istoriei“</i>, <i>„semnificaţia omului“ etc. „Misterul sistemului“</i> este proclamat ca fiind <i>„dezvăluit“</i>.</p>', '<p><a id="p106"></a>Dar cine a dezvăluit misterul „sistemului“? <i>Feuerbach</i>. Cine a spulberat dialectica noţiunilor, acest război al zeilor care era cunoscut numai filozofilor? <i>Feuerbach</i>. Cine a pus în locul vechilor zdrenţe, inclusiv „infinita conştiinţă de sine“, nu <i>„semnificaţia omului“</i> — ca şi cum omul mai are vreo altă semnificaţie în afară de aceea de a fi om! —, ci <i>„omul“</i> însuşi? <i>Feuerbach</i> şi numai <i>Feuerbach</i>. El a mai făcut ceva. A distrus de mult înseşi categoriile cu care „Critica“ operează acum pe toată linia: „bogăţia reală a relaţiilor omeneşti, conţinutul imens al istoriei, lupta istoriei, lupta masei împotriva spiritului“ etc. etc.</p>', '<p><a id="p107"></a>După ce omul a fost cunoscut ca esenţă, ca bază a oricărei activităţi şi a oricăror stări omeneşti, singură „Critica“ mai este în stare să inventze <i>noi categorii</i> şi să-l retransforme pe <i>omul</i> însuşi, ceea ce şi face de altfel, într-o categorie şi într-un principiu al unei serii întregi de categorii. Prin aceasta ea porneşte, ce-i drept, pe singura cale de salvare ce a mai rămas inumanităţii <i>teologice</i> neliniştite şi hărţuite. <i>Istoria</i> nu face <i>nimic</i>, ea <i>„nu</i> posedă <i>nici un</i> fel de bogăţie imensă“, <i>„nu</i> dă <i>nici un</i> fel de bătălii“! Nu istoria, ci tocmai <i>omul</i>, omul real şi viu — iată cine face totul, cine posedă totul şi dă toate aceste bătălii. „Istoria“ nu este o personalitate aparte, care se foloseşte de om ca de un mijloc pentru atingerea ţelurilor ei. Istoria <i>nu</i> este altceva <i>decât</i> activitatea omului care îşi urmăreşte ţelurile sale. Dacă, după toate demonstraţiile geniale ale lui <i>Feuerbach</i>, critica <i>absolută</i> îşi mai permite să ne servească iarăşi toate aceste vechituri într-o formă nouă, şi aceasta tocmai în momentul când le tratează ca vechituri „cu caracter <i>de masă“</i> <i>(„massenhafter“</i> Kram) — lucru pe care, de altfel, este cu atât mai puţin îndreptăţită să-l facă cu cât n-a mişcat nici un deget pentru a contribui la distrugerea filozofiei —, acest singur fapt e suficient pentru a dezvălui <i>„misterul“</i> Criticii şi pentru a pune în adevărata ei lumină naivitatea critică cu care poate să spună profesorului Hinrichs, a cărui <i>istovire</i> i-a mai făcut ei în alte împrejurări un seviciu atât de mare:</p>', '<blockquote><a id="p108"></a><i>„Păgubiţi</i> sunt cei care n-au trecut prin nici un proces de dezvoltare, care deci, <i>chiar dacă ar vrea</i>, <i>nu pot să se schimbe</i> şi care ar putea cel mult, când este vorba de <i>noul</i> principiu... Dar nu! Noul <i>nu poate</i> fi transformat <i>într-o frază</i>, <i>de la el nu se pot împrumuta izolate întorsături de frază“</i>.</blockquote>', '<p><a id="p109"></a>Critica absolută se laudă faţă de profesorul Hinrichs cu dezlegarea <i>„misterului ştiinţelor universitare“</i>. A dezlegat ea oare „misterul“ filozofiei, al ştiinţei dreptului, al politicii, al medicinei, al economiei politice etc.? Nicidecum. În „Cauza dreaptă a libertăţii“, ea a arătat — luaţi aminte! — că există o contradicţie între ştiinţă ca mijloc de a câştiga pâinea şi ştiinţa dezinteresată, între libertatea învăţământului şi statutele facultăţilor.</p>', '<p><a id="p110"></a>Dacă „critica absolută“ ar fi fost cinstită, ea ar fi mărturisit de unde provine pretinsa ei luminare în privinţa „misterului filozofiei“, deşi e bine că cel puţin nu i-a atribuit lui <i>Feuerbach</i>, aşa cum a atribuit altora, absurdităţi de genul celor cuprinse în tezele rău înţelese şi denaturate pe care ea le-a împrumutat chiar de la acest filozof. Este de altfel caracteristic pentru punctul de vedere <i>teologic</i> al „criticii absolute“ că, în timp ce filistinii germani încep acum să-l înţeleagă pe Feuerbach şi să-şi însuşească concluziile lui, ea, dimpotrivă, nu este în stare să înţeleagă just şi să folosească cu pricepere nici măcar o singură teză de a lui.</p>', '<p><a id="p111"></a>Isprăvile din prima campanie a criticii pălesc cu adevărat în faţa noilor ei paşi pe acelaşi tărâm, atunci când „determină“ lupta <i>„masei“</i> împotriva <i>„spiritului“</i> ca fiind <i>„ţelul“</i> întregii istorii de până acum, când declară că <i>„masa“</i> este <i>„neantul pur“</i> al „ticăloşiei“, când o numeşte fără înconjur <i>„materie“</i> şi opune „materiei“ <i>„spiritul“</i> ca singurul lucru adevărat. Aşadar, nu este oare critica absolută o manifestare <i>autentic germană-creştină?</i> După ce lupta în jurul vechii opoziţii dintre spiritualism şi materialism a fost epuizată în toate sensurile şi după ce această opoziţie a fost înlăturată o dată pentru totdeauna de <i>Feuerbach</i>, „Critica“ o transfonnă iarăşi, şi încă în forma cea mai respingătoare, într-o dogmă fundamentală şi face să triumfe <i>„spiritul german-creştin“</i>.</p>', '<p><a id="p112"></a>În sfârşit, ca un nou pas în dezvoltarea misterului ei, care în timpul primei campanii era încă ascuns, trebuie considerat faptul că acum critica identifică opoziţia dintre <i>spirit</i> şi <i>masă</i> cu opoziţia dintre <i>„critică“</i> şi masă. Mai târziu ea va face încă un pas, identificându-se <i>pe sine însăşi</i> cu „Critica“, şi în acest chip se va da drept „spiritul“, absolutul, infinitul, în timp ce masa, dimpotrivă, va fi prezentată drept mărginită, grosolană, necioplită, lipsită de viaţă şi anorganică, pentru că aşa înţelege „Critica“ materia.</p>', '<p><a id="p113"></a>Cât de imensă este bogăţia istoriei dacă se reduce la relaţia dintre omenire şi d-l Bauer!</p>', '<h6 id="sigil_toc_id_27" style="text-align: center;"><a id="p114"></a>b) Problema evreiască nr. 2. Descoperiri critice asupra socialismului, a ştiinţei dreptului şi a politicii (naţionalitate)</h6>', '<p><a id="p115"></a>Evreilor care ţin de masă (den massenhaften Juden), evreilor materiali, li se propovăduieşte învăţătura <i>creştină</i> despre <i>libertatea spirituală</i>, <i>despre libertatea în sfera teoriei</i>, acea libertate <i>spiritualistă</i> care şi în cătuşe <i>îşi închipuie</i> că este liberă, care-şi găseşte fericirea în <i>„idee“</i> şi pe care o stinghereşte deci orice existenţă cu caracter de masă (massenhafte Existenz).</p>', '<blockquote><a id="p116"></a><i>„În măsura</i> în care evreii au avansat în sfera <i>teoriei</i>, ei sunt realmente emancipaţi; în măsura în care <i>vor să fie liberi</i>, ei <i>sunt liberi“</i>. <a href="javascript:void(0);" id="n38">[38]</a></blockquote>', '<p><a id="p117"></a>Această teză oferă posibilitatea de a măsura dintr-o dată prăpastia critică ce desparte de socialismul <i>absolut</i> comunismul şi socialismul profan al <i>masei</i>. Prima teză a socialismului profan respinge ca pe o iluzie emanciparea <i>exclusiv în sfera teoriei</i> şi proclamă că libertatea <i>reală</i> cere, pe lângă o <i>„voinţă“</i> idealistă, condiţii foarte palpabile, foarte materiale. Cât de inferioară sfintei critici este „Masa“ care consideră necesare răstunăni materiale, practice chiar şi numai pentru a cuceri timpul şi mijloacele de care este nevoie pentru a se putea ocupa de <i>„teorie“!</i></p>', '<p><a id="p118"></a>Să lăsăm pentru o clipă socialismul pur spiritual şi să trecem la <i>politică!</i></p>', '<p><a id="p119"></a>D-l <i>Riesser</i> afirmă, în opoziţie cu B. Bauer, că statul <i>acestuia</i> (adică statul <i>critic)</i> trebuie în mod necesar să excludă atât pe „evrei“ cât şi pe „creştini“. D-l Riesser are dreptate. Deoarece d-l Bauer confundă emanciparea <i>politică</i> cu emanciparea <i>umană</i> şi deoarece statul, atunci când se găseşte în faţa împotrivirii unor elemente ostile lui — în „Problema evreiască“ creştinismul şi iudaismul sunt calificate ca elemente purtătoare de trădare — ştie să reacţioneze numai prin excluderea violentă a <i>persoanelor</i> care reprezintă aceste elemente, aşa cum teroarea, de pildă, voia să distrugă acapararea ghilotinând pe acaparatori, d-l Bauer s-ar vedea nevoit, în „statul“ său „critic“, să trimită la spânzurătoare atât pe evrei cât şi pe creştini. Din moment ce a confundat emanciparea politică cu emanciparea umană, el trebuia în mod necesar, pentru a fi consecvent cu sine însuşi, să confunde şi <i>mijloacele politice</i> ale emancipării cu <i>mijloacele</i> ei <i>umane</i>. Dar atunci când cineva arată criticii absolute sensul <i>precis</i> al concluziilor ei, ea răspunde întocmai cum a răspuns altădată <i>Schelling</i> tuturor adversarilor săi, care în locul frazelor sale au pus idei <i>adevărate:</i></p>', '<blockquote><a id="p120"></a>„Adversarii Criticii sunt adversarii ei nu numai pentru că o măsoară cu etalonul lor <i>dogmatic</i>, ci şi pentru că o consideră chiar ca fiind <i>dogmatică;</i> cu alte cuvinte, ei luptă împotriva criticii pentru că aceasta nu recunoaşte deosebirile, definiţiile şi subterfugiile lor dogmatice“.</blockquote>', '<p><a id="p121"></a>Noi adoptăm într-adevăr o atitudine dogmatică faţă de critica absolută, ca şi faţă de d-l <i>Schelling</i>, atunci când îi atribuim un sens <i>precis</i>, real, idei şi opinii. Din dorinţa de a se acomoda şi pentru a dovedi d-lui Riesser simţămintele ei umanitare, „Critica“ se hotărăşte să recurgă la deosebiri, definiţii şi, în special, <i>„subterfugii“</i> dogmatice.</p>', '<p><a id="p122"></a>Aşa, de pildă, citim:</p>', '<p><a id="p123"></a>„Dacă în acea lucrare“ („Problema evreiască“) <i>„aş fi vrut</i> sau <i>aş fi putut să depăşesc limitele criticii, ar fi trebuit“</i> (!) „să vorbesc nu despre <i>stat</i>, ci despre <i>«societate»“</i> (!), „care nu exclude pe nimeni şi din care nu se exclud decât cei care nu vor să participe la dezvoltarea ei“.</p>', '<p><a id="p124"></a>Critica absolută face aici o <i>deosebire dogmatică</i> între ceea ce ar fi trebuit să facă dacă n-ar fi făcut contrariul şi ceea ce a făcut în realitate. Pentru a explica caracterul mărginit al lucrării sale „Problema evreiască“, ea recurge la „subterfugiile dogmatice“ ale unui <i>a voi</i> şi <i>a putea</i> care îi interziceau să depăşească „limitele criticii“. Cum? „Critica“ <i>să depăşească limitele „criticii“?</i> La acest subterfugiu, care are în întregime caracterul unui subterfugiu al <i>masei</i> <i>(massenhafter</i> Einfall), critica absolută este nevoită să recurgă datorită necesităţii dogmatice de a afirma, pe de o parte, că concepţia ei în problema evreiască este absolută, este „Critica“ însăşi, şi de a admite, pe de altă parte, posibilitatea unei concepţii mai largi.</p>', '<p><a id="p125"></a><i>Misterul</i> acestui <i>„a nu voi“</i> şi <i>„a nu putea“</i> al criticii îşi va găsi mai târziu explicaţia în <i>dogma</i> critică potrivit căreia toate manifestările aparente de mărginire de care dă dovadă „critica“ nu sunt decât forme necesare de <i>acomodare</i> la capacitatea de înţelegere a masei.</p>', '<p><a id="p126"></a>Ea nu <i>voia!</i> Ea nu <i>putea</i> să depăşească concepţia ei mărginită în problema evreiască! Dar, dacă ar fi <i>vrut</i> sau dacă ar fi <i>putut</i>, ce ar fi făcut ea în acest caz? — Ar fi dat o <i>definiţie dogmatică</i>. În loc să fi vorbit despre „stat“, ar fi vorbit despre <i>„societate“;</i> prin urmare n-ar fi cercetat raportul real existent între iudaism şi societatea <i>civilă de azi!</i> Ea <i>ar fi definit în chip dogmatic</i> „societatea“, spre deosebire de „stat“, spunând că, în timp ce excluderea din rândurile statului o face <i>statul</i>, dimpotrivă, din rândurile societăţii <i>se exclud</i> singuri aceia care nu vor să participe la dezvoltarea ei!</p>', '<p><a id="p127"></a>În ceea ce priveşte excluderea din rândurile ei, societatea procedează la fel ca şi statul, numai că o face într-o formă mai politicoasă: ea nu te dă pe uşă afară, ci îţi creează în sânul ei condiţii de existenţă atât de insuportabile, încât preferi să pleci de bunăvoie din această societate.</p>', '<p><a id="p128"></a>În fond, nici statul nu procedează altfel; nici el nu exclude pe acela care îndeplineşte toate cerinţele şi prescripţiile sale şi nu stinghereşte dezvoltarea sa. În <i>forma</i> sa <i>desăvârşită</i>, statul închide chiar ochii asupra multor lucruri şi declară opoziţii <i>reale</i> drept opoziţii <i>nepolitice</i>, care nu îl stingheresc câtuşi de puţin. În afară de aceasta, însăşi critica absolută a dezvoltat ideea că statul îi exclude pe evrei numai pentru că, şi în măsura în care, evreii exclud statul şi se exclud deci <i>ei înşişi</i> din rândurile statului. Dacă în „societatea“ <i>critică</i> această relaţie reciprocă îmbracă o formă mai galantă, mai ipocrită şi mai perfidă, aceasta nu dovedeşte decât că <i>„societatea“ „critică“</i> este mai ipocrită şi are o structură mai puţin dezvoltată.</p>', '<p><a id="p129"></a>Să urmărim mai departe critica absolută în „deosebirile“, în „definiţiile“ şi, mai ales, în <i>„subterfugiile“</i> ei „dogmatice“.</p>', '<p><a id="p130"></a>Aşa, de pildă, d-l Riesser cere criticului ca <i>„acesta să facă o deosebire</i> între ceea ce este de domeniul dreptului“ şi ceea ce „se află în afara acestui domeniu“.</p>', '<p><a id="p131"></a>Pe Critic îl revoltă insolenţa acestei pretenţii <i>juridice</i>.</p>', '<blockquote><a id="p132"></a>„Până acum <i>însă</i> — răspunde el — sentimentul şi conştiinţa au intervenit în domeniul dreptului, l-au completat întotdeauna pe acesta, şi dat fiind caracterul său, care izvorăşte din <i>forma</i> sa <i>dogmatică“</i> — aşadar nu din <i>esenţa</i> sa dogmatică? — „au trebuit întotdeauna să-l completeze“.</blockquote>', '<p><a id="p133"></a>Dar Criticul uită că, pe de altă parte, <i>însuşi dreptul</i> face o <i>deosebire</i> netă între <i>el</i>, de o parte, şi „sentiment şi conştiinţă“, de altă parte, că această deosebire izvorăşte din <i>esenţa</i> unilaterală a <i>dreptului</i>, ca şi din <i>forma</i> lui dogmatică, şi este chiar una dintre <i>dogmele principale</i> ale dreptului; că, în sfârşit, realizarea practică a acestei deosebiri constituie punctul culminant al <i>evoluţiei dreptului</i>, întocmai cum separarea religiei de orice conţinut profan face din ea o religie <i>abstractă, absolută</i>. Faptul că „sentimentul şi conştiinţa“ intervin în domeniul dreptului constituie pentru „Critic“ o raţiune suficientă pentru a vorbi de sentiment şi de conştiinţă acolo unde este vorba de <i>drept</i>, şi de dogmatică <i>teologică</i> acolo unde este vorba de dogmatică <i>juridică</i>.</p>', '<p><a id="p134"></a>„Definiţiile şi deosebirile criticii absolute“ ne-au pregătit îndeajuns ca să putem înţelege cele mai noi <i>„descoperiri“</i> ale ei în ceea ce priveşte <i>„societatea“</i> şi <i>„dreptul“</i>.</p>', '<blockquote><a id="p135"></a>„Acea formă a lumii pe care o pregăteşte <i>critica</i> şi a cărei <i>idee</i> ea <i>abia</i> a început s-o pregătească nu este o formă <i>numai juridică</i>, ci“ — ţine-te bine, cititorule! — „una <i>socială</i>, despre care <i>se poate</i> spune <i>cel puţin</i> atât“ — atât de puţin? — „că cine n-a contribuit cu ceva propriu la construirea ei, cine nu trăieşte în ea cu conştiinţa şi cu simţirea sa, acela nu se simte în ea ca la el acasă şi nu poate să participe la istoria ei“.</blockquote>', '<p><a id="p136"></a>Acea formă a lumii pe care o pregăteşte Critica este definită ca fiind <i>nu</i> o formă <i>numai</i> juridică, <i>ci</i> una socială. Această definiţie poate fi interpretată în două feluri. Fraza citată poate fi interpretată fie în sensul că această formă a lumii <i>„nu</i> este o formă juridică, <i>ci</i> una socială“, fie în sensul că este „nu numai juridică, ci <i>şi</i> socială“. Să examinăm conţinutul acestei fraze în ambele interpretări şi să începem cu prima. Critica absolută a definit mai sus ca „societate“ această nouă „formă a lumii“, deosebită de <i>„stat“</i>. Acum ea defineşte substantivul <i>„societate“</i> prin adjectivul <i>„social“</i>. Dacă, folosind termenul <i>„politic“</i>, d-l Hinrichs a primit drept ripostă de trei ori <i>cuvântul „social“</i>, d-l Riesser primeşte acum, drept ripostă la termenul său <i>„juridic“</i>, expresia <i>societate socială</i>. Dacă explicaţiile critice date d-lui Hinrichs se reduceau la „social“ + „social“ + „social“ = 3a, în a doua sa campanie critica absolută trece de la <i>adunare</i> la <i>înmulţire</i>, aşa încât d-lui Riesser i se oferă noţiunea de societate înmulţită cu ea însăşi, socialul la puterea <i>a doua</i>, societatea socială = a<sup>2</sup>. Pentru a duce la capăt concluziile ei referitoare la societate, criticii absolute nu-i mai rămâne decât să treacă la fracţii, să extragă <i>rădăcina pătrată</i> din societate etc.</p>', '<p><a id="p137"></a>Dacă, dimpotrivă, luăm a doua interpretare a frazei: forma lumii pe care o pregăteşte Critica este o formă <i>„nu numai</i> juridică, <i>ci şi</i> socială“, vedem că această formă ambiguă a lumii nu este altceva decât <i>forma lumii</i> aşa cum există <i>astăzi</i>, forma <i>societăţii actuale</i>. Faptul că „Critica“ abia <i>pregăteşte</i> în gândirea ei preistorică existenţa <i>viitoare</i> a formei <i>deja existente</i> a lumii este un imens <i>miracol critic</i>, demn de tot respectul. Dar, oricum ar sta lucrurile cu „societatea care nu este o societate numai juridică, ci una socială“, deocamdată Critica nu poate să ne spună despre ea nimic altceva decât „fabula docet“ [fabula ne învaţă] şi să ne ofere aplicarea ei <i>morală</i>. În această societate „nu <i>se va simţi</i> ca la el acasă“ acela care n-a trăit în ea cu simţirea şi cu conştiinţa sa. În cele din urmă nu va trăi în această societate decât „simţirea pură“ şi „conştiinţa pură“, adică „spiritul“, „Critica“ şi <i>acoliţii ei</i>. Într-un fel sau într-altul masa va fi exclusă in societate, aşa încât „societatea de masă“ („massenhafte Gesellschaft“) va trăi în afara „societăţii sociale“.</p>', '<p><a id="p138"></a>Într-un cuvânt, această societate nu este altceva decât <i>cerul critic</i>, din care lumea reală a fost izgonită ca fiind <i>iadul necritic</i>. Critica absolută pregăteşte în gândirea ei pură această <i>formă universală</i> transfigurată a opoziţiei dintre <i>„masă“</i> şi <i>„spirit“</i>.</p>', '<p><a id="p139"></a>Lămuririle date d-lui Riesser în problema destinului <i>naţiunilor</i> se disting prin aceeaşi profunzime <i>critică</i> ca şi lămuririle de mai sus în problema „Societăţii“.</p>', '<p><a id="p140"></a>De la tendinţa evreilor spre emancipare şi de la tendinţa statelor creştine „de a-i trece pe evrei în anumite rubrici ale schemei lor guvernamentale“ — ca şi cum evreii n-ar fi fost trecuţi de mult în anumite rubrici ale schemei guvernamentale creştine! — critica absolută ajunge la prorociri pe tema <i>decăderii naţionalităţilor</i>. Vedem pe ce căi ocolite ajunge critica absolută la mişcarea istorică contemporană, şi anume pe calea ocolită a teologiei. Cât de importante sunt rezultatele obţinute în felul acesta se poate vedea din următorul oracol revelator:</p>', '<blockquote><a id="p141"></a><i>„Viitorul</i> tuturor naţionalităţilor... <i>este... foarte... sumbru!“</i></blockquote>', '<p><a id="p142"></a>Din partea criticii, viitorul naţionalităţilor poate fi oricât de sumbru. Singurul lucru cu adevărat important e <i>limpede: viitorul</i> este <i>opera criticii</i>.</p>', '<blockquote><a id="p143"></a><i>„Soarta</i> — exclamă ea — poate să hotărască cum vrea; noi ştim acum că ea este <i>opera noastră“</i>.</blockquote>', '<p><a id="p144"></a>După cum dumnezeu a lăsat <i>operei sale</i>, omului, <i>o voinţă proprie</i>, aşa şi Critica lasă <i>operei sale</i>, soartei, <i>o voinţă proprie</i>. Critica, care făureşte soarta, e <i>atotputernică</i> asemenea lui dumnezeu. Chiar şi „împotrivirea“ pe care o <i>„întâmpină“</i> în afara ei este opera mâinilor ei. „Critica <i>îşi făureşte</i> singură adversarii“. De aceea <i>„revolta masei“</i> împotriva ei nu este „primejdioasă“ decât pentru „masă“ însăşi.</p>', '<p><a id="p145"></a>Dar dacă critica este <i>atotputernică</i> asemenea lui dumnezeu, ea este totodată, ca şi dumnezeu, <i>atotştiutoare</i> şi se pricepe să îmbine atotputernicia ei cu <i>libertatea</i>, cu <i>voinţa</i> şi cu <i>destinaţia naturală</i> a indivizilor umani.</p>', '<blockquote><a id="p146"></a>„Ea n-ar fi o forţă creatoare <i>de epocă</i> dacă n-ar fi în stare <i>să facă</i> din <i>fiecare ceea ce vrea</i> el să fie şi să indice fiecăruia în mod irevocabil punctul de vedere care <i>corespunde naturii</i> şi <i>voinţei lui“</i>.</blockquote>', '<p><a id="p147"></a>Însuşi <i>Leibniz</i> n-ar fi putut să stabilească în chip mai fericit armonia prestabilită a atotputerniciei divine cu libertatea omului şi cu destinaţia sa naturală.</p>', '<p><a id="p148"></a>Dacă „Critica“ pare a păcătui împotriva psihologiei prin aceea că nu <i>face deosebire</i> între <i>voinţa</i> de a fi ceva şi <i>capacitatea</i> de a fi ceva, trebuie să ţinem seama de faptul că are motive serioase pentru a califica drept <i>„dogmatică“</i> această <i>„deosebire“</i>.</p>', '<p><a id="p149"></a>Dar trebuie să adunăm forţe pentru cea de-a treia campanie! Să ne amintm încă o dată că „Critica <i>îşi făureşte</i> singură adversarul“! Dar cum şi-ar putea făuri adversarul — <i>„fraza“</i> — dacă nu ar face frazeologie?</p>', '<h5 id="sigil_toc_id_28" style="text-align: center;"><a id="p150"></a>3. A treia campanie a criticii absolute</h5>', '<h6 id="sigil_toc_id_29" style="text-align: center;"><a id="p151"></a>a) Autoapologia criticii absolute. Trecutul ei „politic“</h6>', '<p><a id="p152"></a>Cea de-a treia campanie împotriva <i>„masei“</i>, critica <i>absolută</i> şi-o începe cu întrebarea:</p>', '<blockquote><a id="p153"></a>„Care este acum obiectul criticii?“ <a href="javascript:void(0);" id="n39">[39]</a></blockquote>', '<p><a id="p154"></a>În acelaşi număr din „Literatur-Zeitung“ ni se arată:</p>', '<blockquote><a id="p155"></a>„Critica nu vrea <i>nimic altceva</i> decât să cunoască <i>lucrurile“</i>.</blockquote>', '<p><a id="p156"></a>De aici rezultă că toate lucrurile ar constitui <i>obiectul</i> criticii. Ar fi absurd să întrebăm dacă există vreun obiect aparte, rezervat în mod special criticii. Această contradicţie se rezolvă foarte simplu dacă ne gândim că toate lucrurile „coincid“ cu lucrurile critice, iar toate lucrurile critice „coincid“ cu <i>masa</i>, care este <i>„obiectul“ criticii absolute</i>.</p>', '<p><a id="p157"></a>D-l Bruno îşi exprimă mai întâi <i>mila</i> sa <i>nemărginită</i> pentru <i>„masă“</i>. El consacră <i>„un studiu temeinic“ „prăpăstiei</i> care îl desparte de <i>mulţime“</i>. El vrea <i>„să cunoască semnificaţia</i> pe care această <i>prăpastie</i> o are pentru <i>viitor“</i> (tocmai în aceasta constă sus-amintita cunoaştere a <i>„tuturor“</i> lucrurilor) şi în acelaşi timp vrea <i>„s-o suprime“</i>. Prin urmare, în realitate el cunoaşte <i>semnificaţia</i> acestei prăpăstii. Semnificaţia prăpăstiei constă tocmai în a fi <i>suprimată</i> de el.</p>', '<p><a id="p158"></a>Deoarece fiecare se gândeşte mai întâi la propria sa persoană, „Critica“ începe prin a suprima <i>propria</i> ei <i>legătură cu masa (Massenhaftigkeit)</i>, asemenea asceţilor creştini care, în lupta spiritului cu carnea, încep cu mortificarea <i>propriei</i> lor cărni. <i>„Carnea“</i> criticii absolute este <i>trecutul</i> ei literar, care este <i>cu adevărat „masiv“ (massenhaft)</i>, deoarece cuprinde 20 până la 30 de volume. De aceea d-l Bauer trebuie să degajeze de această aparentă legătură cu masa istoria vieţii literare a „Criticii“ — care coincide întocmai cu istoria propriei sale activităţi literare —, <i>să îmbunătăţească</i> şi <i>să explice cu efect retroactiv această istorie şi „să consolideze lucrările ei anterioare“</i> prin acest comentariu <i>apologetic</i>.</p>', '<p><a id="p159"></a>El începe prin a explica printr-o dublă cauză eroarea masei, care până la dispariţia publicaţiei „Deutsche Jahrbücher“ <a href="javascript:void(0);" id="n40">[40]</a> şi a „Gazetei renane“ <a href="javascript:void(0);" id="n41">[41]</a> îl cosidera şi pe d-l Bauer ca pe unul <i>dintre ai ei</i>. În primul rând s-a comis greşela de a nu considera mişcarea literară <i>„ca</i> o <i>mişcare pur literară“</i>. În acelaşi timp s-a comis greşeala diametral opusă de a cosidera mişcarea literară ca pe o mişcare „exclusiv“ sau „pur“ <i>literară</i>. Este îndoielnic că „masa“ a greşit în orice caz, şi aceasta pentru bunul motiv că a comis în <i>acelaşi</i> timp două greşelii care se exclud reciproc.</p>', '<p><a id="p160"></a>Cu acest prilej, critica absolută, adresându-se celor care au zeflemisit „naţiunea germană“ tratând-o de <i>„literată“</i>, exclamă:</p>', '<blockquote><a id="p161"></a>„Arătaţi-mi o singură epocă istorică pe care «pana» să n-o fi <i>schiţat dinainte</i> în mod imperios şi care să nu fi fost nevoită să lase penei să decidă problema lichidării ei“.</blockquote>', '<p><a id="p162"></a>În naivitatea lui critică, d-l Bruno desparte <i>„pana“</i> de <i>subiectul care scrie</i> şi desparte subiectul care scrie, ca <i>„fiinţă</i> abstractă <i>ce scrie“</i>, de <i>omul istoric</i> viu care a scris. În felul acesta el capătă posibilitatea de a se extazia în faţa forţei <i>miraculoase</i> a <i>„penei“</i>. Ar fi putut tot atât de bine să ceară să-i arătăm o mişcare istorică care să nu fi fost schiţată dinainte de „păsări“ şi de „îngrijitoarea“ lor.</p>', '<p><a id="p163"></a>Mai târziu vom afla de la acelaşi domn Bruno că până acum încă nu a fost cunoscută nici o singură epocă istorică. Atunci cum ar fi putut oare <i>„pana“</i>, care până acum nu a fost în stare <i>să schiţeze „nici o singură“</i> epocă istorică, <i>să</i> le <i>schiţeze dinainte pe toate?</i></p>', '<p><a id="p164"></a>D-l Bruno dovedeşte totuşi prin <i>fapte</i> justeţea părerii sale, <i>„schiţându-şi dinainte“</i> propriul său „trecut“ în <i>apologetice „trăsături de pană“</i>.</p>', '<p><a id="p165"></a>Critica, care era în toate privinţele îngrădită nu numai de mărginirea generală a lumii şi a epocii actuale, ci şi de o mărginire aparte, personală, de ordin critic, şi care cu toate acestea afirmă de când lumea, în toate lucrările ei, că ea este critica <i>„absolută, perfectă, pură“</i>, n-a făcut altceva decât <i>să se acomodeze prejudecăţilor</i> şi <i>capacităţii de înţelegere a masei</i>, aşa cum face de obicei dumnezeu în revelaţiile lui către oameni.</p>', '<blockquote><a id="p166"></a>„Aceasta trebuia să ducă — ne spune critica absolută — la o ruptură între Teorie şi <i>aliaţii</i> ei <i>aparenţi“</i>.</blockquote>', '<p><a id="p167"></a>Deoarece însă Critica — numită aici, pentru variaţie, teorie — nu parvine la <i>nimic</i>, ci, dimpotrivă, totul vine de la ea, deoarece ea nu se dezvoltă înăuntrul lumii, ci <i>în afara</i> ei, şi deoarece în conştiinţa ei divină, veşnic egală cu sine însăşi, totul este predestinat, rezultă că şi <i>ruptura</i> cu vechii ei aliaţi a fost o „cotitură <i>nouă“</i> nu în sine, nu pentru ea însăşi, ci numai în <i>aparenţă</i>, numai pentru alţii.</p>', '<blockquote><a id="p168"></a>„Dar această cotitură nu era nici măcar, <i>«propriu-zis»</i>, o cotitură nouă. Teoria a lucrat tot timpul la <i>critica propriilor ei teze“</i> (se ştie cât a trebuit să fie scuturată teoria pentru a o determina să-şi facă critica propriilor ei teze), „ea n-a linguşit niciodată masa“ (în schimb s-a linguşit cu atât mai vârtos pe sine însăşi), „ea <i>s-a ferit</i> întotdeauna să nu se încurce în premisele adversarului ei“.</blockquote>', '<p><a id="p169"></a>„Teologul creştin trebuie să procedeze <i>cu prudenţă“</i> (Bruno Bauer: „Creştinismul dezvăluit“, pag. 99). Cum se explică deci că „prudenta“ critică s-a încurcat totuşi şi nu şi-a exprimat chiar atunci, clar şi răspicat, „adevărata“ ei opinie? De ce n-a spus lucrurile pe şleau? De ce n-a spulberat iluzia deşartă că ar fi înrudită cu masa?</p>', '<blockquote><a id="p170"></a>„Ce este aceasta ce mi-ai făcut? zise Faraon lui Avraam când i-a înapoiat-o pe Sara, soţia lui. De ce ai rostit: este sora mea?“ (B. Bauer: „Creştinismul dezvăluit“, pag. 100).</blockquote>', '<blockquote><a id="p171"></a>„Jos raţiunea! Jos vorbirea! zice teologul; dacă ar fi aşa ar însemna că Avraam a fost un mincinos! Revelaţia s-ar simţi atunci profund jignită!“ (ibid).</blockquote>', '<p><a id="p172"></a>„Jos raţiunea! Jos vorbirea!“ zice criticul; dacă d-l Bauer s-ar fi încurcat <i>într-adevăr</i>, şi nu numai în aparenţă, cu masa, critica absolută n-ar mai fi absolută în revelaţiile ei şi s-ar simţi profund jignită!</p>', '<p><a id="p173"></a>Critica absolută continuă:</p>', '<blockquote><a id="p174"></a>„Străduinţele ei“ (ale criticii absolute) <i>„au rămas pur şi simplu neobservate</i> şi, <i>în afară de aceasta</i>, critica <i>a trecut</i> printr-un stadiu în care a fost <i>nevoită</i> să admită <i>în mod sincer</i> premisele adversarului ei şi să le ia în serios pentru o clipă; pe scurt, când <i>nu</i> poseda <i>încă pe deplin</i> capacitatea de a spulbera convingerea masei că aceasta ar avea o cauză comună şi un interes comun cu critica“.</blockquote>', '<p><a id="p175"></a>Străduinţele „Criticii“ au rămas pur şi simplu neobservate; deci vina era a masei. Pe de altă parte, critica mărturiseşte că străduinţele ei nu puteau fi observate, pentru că ea însăşi încă nu poseda <i>„capacitatea“ de a face ca ele să fie observate</i>. <i>S-ar părea deci</i> că vina ar fi de partea criticii.</p>', '<p><a id="p176"></a>Ferească dumnezeu! Critica a fost „nevoită“ — i s-a impus cu forţa — „să admită în mod sincer premisele adversarului ei şi să le ia în serios pentru o clipă“. Frumoasă sinceritate, cu adevărat teologică, o sinceritate care în realitate nu priveşte în mod serios lucrurile, ci „le <i>ia</i> în serios“ numai <i>„pentru</i> o <i>clipă“</i>, şi care s-a ferit totdeauna, deci <i>în fiecare clipă</i>, să nu se încurce în premisele adversarului ei, dar care totuşi „pentru o <i>singură clipă“</i> admite „în mod sincer“ aceste premise. „Sinceritatea“ ia proporţii şi mai mari în partea finală a frazei citate. Critica „a admis în mod sincer premisele masei <i>chiar“</i> în clipa în care „nu poseda încă pe deplin <i>capacitatea“</i> de a spulbera iluzia că ar exista o identitate între cauza ei şi cauza <i>masei</i>. Ea <i>încă nu</i> poseda <i>capacitatea</i>, dar avea deja <i>voinţa</i> şi <i>gândul</i>. Nu <i>putea</i> încă să rupă <i>pe faţă</i> cu masa, dar ruptura se produsese deja în <i>interiorul ei</i>, în <i>sufletul</i> ei, şi anume chiar în clipa în care nutrea simpatii <i>sincere</i> faţă de masă!</p>', '<p><a id="p177"></a>Critica, deşi se încurcase în prejudecăţile masei, <i>în realitate</i> nu se încurcase în <i>ele;</i> dimpotrivă, ea era <i>de fapt</i> liberă de propria ei mărginire, dar nu poseda <i>„încă pe deplin“</i> „capacitatea“ de a arăta acest lucru masei. Toată mărginirea „criticii“ nu era deci decât <i>aparenţă</i> pură, o aparenţă care, dacă nu era mărginirea masei, ar fi fost de prisos şi ca atare nici n-ar fi existat. Vina apasă deci <i>iarăşi</i> pe umerii masei.</p>', '<p><a id="p178"></a>Dar <i>în măsura</i> în care această <i>aparenţă</i> era întreţinută de „incapacitatea“, de „neputinţa“ criticii de a se exprima, în aceeaşi măsură critica însăşi era <i>imperfectă</i>. Ea mărturiseşte acest lucru în felul ei specific, pe cât de apologetic pe atât de sincer.</p>', '<blockquote><a id="p179"></a>„Cu toate că ea“ (critica) „supusese unei critici nimicitoare liberalismul, ea <i>mai</i> putea fi considerată ca o formă specială de liberalism, <i>ba chiar</i> ca expresie extremă a lui; <i>cu toate că</i> deducţiile ei adevărate şi hotărâtoare depăşeau cadrul politicii, ea mai trebuia să păstreze <i>aparenţa</i> că <i>face politică</i>, şi această <i>aparenţă imperfectă</i> i-a câştigat cea mai mare parte din prietenii menţionaţi mai sus“.</blockquote>', '<p><a id="p180"></a>Critica şi-a câştigat prietenii datorită <i>aparenţei imperfecte</i> că ar face politică. Dacă această <i>aparenţă</i> ar fi fost <i>perfectă</i>, ea şi-ar fi pierdut incontestabil prietenii <i>politici</i>. În <i>grija</i> ei <i>apologetică</i> de a se spăla de orice păcat, ea învinuieşte <i>aparenţa falsă</i> că ar fi fost o <i>aparenţă falsă imperfectă</i>, în loc să fi fost o <i>aparenţă falsă perfectă</i>. Înlocuind o aparenţă prin alta, „critica“ se poate consola cu ideea că, dacă a avut „aparenţa perfectă“ de a voi să facă politică, în schimb nu are nici măcar „aparenţa imperfectă“ de a fi desfiinţat undeva sau cândva politica.</p>', '<p><a id="p181"></a>Critica absolută, nefiind pe deplin satisfăcută de „aparenţa imperfectă“, se întreabă încă o dată:</p>', '<blockquote><a id="p182"></a>„Cum s-a putut întâmpla că în momentul acela <i>critica</i> s-a lăsat antrenată de interesele «politice, de masă» (massenhafte), că <i>ea... a trebuit!... chiar!... să facă politică!“</i></blockquote>', '<p><a id="p183"></a>Pentru <i>teologul</i> Bauer este ceva de la <i>sine</i> înţeles că timp îndelungat Critica a trebuit să facă <i>teologie speculativă;</i> căci <i>el</i>, „critica“, este doar teolog ex professo. Dar <i>să facă politică?</i> Acest lucru trebuie motivat prin împrejurări cu totul speciale, prin împrejurări politice, personale!</p>', '<p><a id="p184"></a>De ce dar a trebuit „Critica“ să facă chiar şi politică? „I se aduceau acuzaţii — <i>iată ce ni se răspunde la această întrebare“</i>. Astfel cel puţin se dezvăluie „misterul“ <i>„politicii lui Bauer“</i> şi cel puţin nu va mai putea fi calificată drept <i>nepolitică acea aparenţă</i> care, în lucrarea lui Bruno Bauer <i>„Cauza dreaptă a libertăţii şi propria mea cauză“</i>, leagă printr-un simplu <i>„şi“</i> „cauza proprie“ de „cauza libertăţii“ <i>masei</i>. Dar dacă, în loc de a se ocupa de „propria ei cauză“ în <i>interesul politicii</i>, critica a făcut <i>politică</i> în <i>interesul propriei ei cauze</i>, trebuie să se admită că nu politica a păcălit critica, ci, dimpotrivă, politica a fost păcălită de critică.</p>', '<p><a id="p185"></a>Bruno Bauer urma deci să fie înlăturat de la catedra lui de teologie: era <i>acuzat;</i> „Critica“ trebuia să facă politică, adică <i>să se ocupe</i> de procesul <i>„ei“</i>, adică de procesul lui Bruno Bauer. Nu d-l Bauer s-a ocupat de procesul criticii, ci „Critica“ s-a ocupat de procesul d-lui Bauer. De ce a <i>trebuit</i> „critica“ să se ocupe de procesul ei?</p>', '<p><a id="p186"></a>„Ca să se justifice!“ <i>Foarte bine</i>. Dar „Critica“ este departe de a se mulţumi cu un motiv atât de personal, atât de profan. Fie şi aşa. Dar <i>nu numai</i> pentru aceasta, <i>„ci mai ales</i> pentru a scoate la iveală contradicţiile adversarilor ei“; şi, ar fi putut să adauge critica, pentru a aduna într-un singur <i>volum</i> articole vechi împotriva a diverşi teologi; vezi, printre altele, ciorovăiala prolixă cu <i>Planck</i>, această ceartă de familie dintre teologia-Bauer şi teologia-Strauss.</p>', '<p><a id="p187"></a>După ce şi-a uşurat sufletul mărturisind adevăratul interes al <i>„politicii“</i> sale, critica absolută, amintindu-şi de <i>„procesul“</i> ei, începe să rumege din nou vechiul spanac <i>hegelian</i> (vezi în „Fenomenologie“ lupta dintre iluminism şi credinţă, vezi <i>întreaga</i> „Fenomenologie“) pe care l-a mai rumegat până acum în fel şi chip în „Cauza dreaptă a libertăţii“, şi anume că „vechiul care se opune noului nu mai este cu adevărat vechiul“. Critica critică este un animal rumegător. Critica ia câteva fărâmături de la Hegel, cum este, de pildă, teza de mai sus despre „vechi“ şi „nou“ sau „dezvoltarea unui extrem din extremul lui opus“ şi altele de acest fel, şi le pune mereu la încălzit, fără a simţi măcar vreodată nevoia de a se răfui cel puţin cu <i>„dialectica speculativă“</i> în alt mod decât prin istovirea profesorului Hinrichs. În schimb, îl <i>depăşeşte</i> mereu „în mod critic“ pe Hegel, repetându-l. De pildă:</p>', '<blockquote><a id="p188"></a>„Critica, făcându-şi apariţia şi dând cercetării o formă nouă, adică Forma care nu se <i>mai</i> lasă <i>transformată</i> într-o <i>limitare exterioară“</i> etc.</blockquote>', '<p><a id="p189"></a>Când <i>transform</i> un lucru, fac din el ceva esenţialmente diferit. Întrucât orice formă este in acelaşi timp şi o <i>„limitare exterioară“</i>, rezultă că <i>nici</i> o formă nu se „lasă“ <i>transformată</i> într-o „limitare exterioară“, după cum un măr nu se lasă „transformat“ într-un măr. De altfel, dacă forma pe care „critica“ o dă cercetării nu se lasă transfomată într-o „limitare exterioară“, aceasta se datoreşte cu totul <i>altei</i> cauze: depăşind limitele oricărei „limitări exterioare“, ea se topeşte în negura cenuşie, întunecoasă a absurdităţii.</p>', '<blockquote><a id="p190"></a>„Ea“ (lupta dintre vechi şi nou) <i>„nu</i> ar fi <i>însă posibilă nici atunci“</i> (adică în momentul în care critica „dă“ cercetării „forma cea nouă“) „dacă vechiul ar trata <i>teoretic</i>... problema compatibilităţii sau a incompatibilităţii“.</blockquote>', '<p><a id="p191"></a>Dar pentru ce vechiul nu tratează teoretic această problemă? Pentru că „el <i>însă</i> este <i>cel mai puţin</i> în măsură s-o facă la început, <i>deoarece</i> în <i>momentul surprizei“</i>, adică la început, „el nu se cunoaşte nici pe sine însuşi şi nu cunoaşte nici noul“, adică nu se studiază <i>teoretic</i> nici pe sine însuşi, nici noul. Aşadar, lupta dintre vechi şi nou nici nu ar fi posibilă, dacă, din păcate, această „imposibilitate“ nu ar fi imposibilă!</p>', '<p><a id="p192"></a>Când „Criticul“ facultăţii de teologie „mărturiseşte“ apoi „că a greşit <i>în mod deliberat</i>, că a comis eroarea după libera sa alegere şi după o matură chibzuială“ — tot ce face critica, toate prin câte trece ea se transformă pentru ea într-un produs liber, pur şi deliberat al gândirii ei —, această mărturisire pe care o face criticul nu are decât o „aparenţă imperfectă“ de adevăr. Deoarece <i>„Critica sinopticilor“</i> <a href="javascript:void(0);" id="n42">[42]</a> este întru totul de domeniul <i>teologiei</i>, deoarece este prin excelenţă critică teologică, d-l Bauer, docent privat de teologie, putea s-o scrie şi s-o propovăduiască „fără a greşi cu ceva şi fără a comite vreo eroare“. Dimpotrivă, greşeala ar fi fost a facultăţilor de teologie, care nu şi-au dat seama cu câtă stricteţe şi-a îndeplinit d-l Bauer promisiunea făcută în prefaţa la „Critica sinopticilor“, vol. I, pag. XXIII.</p>', '<blockquote><a id="p193"></a>„Dacă în acest prim volum <i>negaţia</i> mai poate să pară prea îndrăzneaţă şi prea cuprinzătoare, noi reamintim numai că <i>pozitivul</i> adevărat nu poate să se nască decât atunci când este precedat de o negaţie temeinică şi generală... Se va vedea <i>la urmă</i> că numai critica cea mai necruţătoare din lume ne va permite să cunoaştem <i>puterea</i> creatoare a lui <i>Iisus</i> şi a <i>principiului</i> său“.</blockquote>', '<p><a id="p194"></a>D-l Bauer îl separă intenţionat pe „Iisus“ de „principiul“ său, pentu a ridica deasupra oricărei aparenţe de echivoc sensul <i>pozitiv</i> al promisiunii sale. Şi, într-adevăr, d-l Bauer a înfăţişat atât de limpede puterea <i>„creatoare“</i> a lui Iisus şi a principiului său, încât a reieşit că a sa <i>„conştiinţă de sine infinită“</i> şi <i>„spiritul“</i> nu sunt altceva decât <i>creaţii</i> creştine.</p>', '<p><a id="p195"></a>Să admitem că litigiul dintre critica critică şi facultatea de teologie de la Bonn ar explica „politica“ de atunci a criticii. Dar în acest caz se pune întrebarea: de ce a continuat critica critică să facă politică după solutionarea acestui litigiu? Ascultaţi:</p>', '<blockquote><a id="p196"></a>„Ajunsă în acest punct, «critica» <i>ar fi trebuit</i> ori <i>să se oprească</i>, ori <i>să meargă</i> îndată <i>mai departe</i>, să cerceteze esenţa politică şi s-o prezinte ca pe adversarul ei, dacă ar fi fost cu putinţă ca ea să se poată opri în mijlocul luptei de atunci şi dacă, pe de <i>altă</i> parte, nu ar fi existat o prea severă lege istoică în virtutea căreia orice principiu care îşi măsoară pentru prima oară forţele cu contrariul său trebuie neapărat să se lase... doborât de acesta“.</blockquote>', '<p><a id="p197"></a>Ce savuroasă frază apologetică! „Critica <i>ar fi trebuit</i> să se oprească“ dacă ar fi fost cu putinţă... „să se poată opri“! Cine <i>„trebuie“</i> să se oprească? Şi cine ar fi trebuit să facă ceea ce nu „era posibil... să se poată face“? Pe de altă parte! Critica ar fi trebuit să meargă mai departe „dacă, pe de altă parte, <i>nu</i> ar fi existat o <i>prea</i> severă lege istorică etc.“. Legile istorice sunt <i>„prea severe“</i> şi cu critica absolută! Dacă ele n-ar sta de partea cealaltă în raport cu critica critică, cât de strălucit ar înainta aceasta din urmă! Dar à la guerre comme à la guerre [la război ca la război]. În istorie, critica critică este nevoită să se lase transformată într-o „istorie“ tristă!</p>', '<blockquote><a id="p198"></a>„Dacă critica“ (mereu acelaşi domn Bauer) „a fost nevoită... <i>se va admite</i> totuşi <i>în acelaşi timp</i> că ea a avut totdeauna un sentiment de <i>incertitudine</i> atunci când se făcea ecoul unor revendicări de acest gen“ (adică de genul politic) „şi că datorită acestor revendicări ea intra în contradicţie cu <i>adevăratele</i> ei <i>elemente</i>, contradicţie care îşi găsise <i>deja rezolvarea</i> în aceste <i>elemente“</i>.</blockquote>', '<p><a id="p199"></a>Legile prea severe ale istoriei au împins critica pe panta slăbiciunilor politice, dar — imploră ea — trebuie <i>să se admită în acelaşi timp</i> că cel puţin <i>în sine</i>, dacă nu chiar în realitate, ea se afla deasupra acestor slăbiciuni. Mai întâi le-a biruit „în simţire“, pentru că „a avut totdeauna un sentiment de incertitudine în revendicările ei“; ea nu se simţea <i>la largul ei</i> în arena politică, nici ea nu ştia ce-i cu ea. Ba mai mult! Ea intra în contradicţie cu <i>adevăratele</i> ei <i>elemente</i>. Şi, în sfârşit, argumentul suprem! Contradicţia dintre critică şi adevăratele ei <i>elemente</i> nu-şi găsea rezolvarea în cursul <i>dezvoltării</i> criticii, ci „şi-o găsise <i>deja“</i> în adevăratele ei <i>elemente</i>, care existau independent de contradicţie! Aceste elemente critice pot spune cu mândrie: înainte de a fi fost Avraam, eram noi. Înainte ca dezvoltarea să fi produs opoziţia faţă de noi, ea zăcea, <i>nenăscută</i>, în sânul nostru haotic, rezolvată, moartă, descompusă. Deoarece contradicţia dintre critică şi adevăratele ei elemente „îşi găsise <i>deja</i> rezolvarea“ în adevăratele ei elemente şi deoarece o contradicţie <i>rezolvată nu</i> este o contradicţie, înseamnă că, la drept vorbind, critica nu se afla <i>câtuşi de puţin</i> în contradicţie cu adevăratele ei elemente, în contradicţie cu sine însăşi, şi în felul acesta obiectivul general al autoapologiei ar fi atins.</p>', '<p><a id="p200"></a>Autoapologia criticii absolute dispune de un întreg vocabular <i>apologetic:</i></p>', '<blockquote><a id="p201"></a>„nici măcar, la drept vorbind“, „numai neobservat încă“, „în afară de aceasta exista“, „încă nu pe deplin“, „cu toate că — totuşi“, „nu numai, ci mai ales“, „în aceeaşi măsură, propriu-zis, pentru prima oară“, „critica ar fi trebuit, dacă ar fi fost cu putinţă şi dacă pe de altă parte...“, <i>„dacă</i>... se va admite <i>totuşi în acelaşi timp“</i>, „nu era firesc oare, nu era inevitabil oare“, „nici chiar“ etc.</blockquote>', '<p><a id="p202"></a>Nu demult, în legătură cu întorsături apologetice similare, critica absolută s-a exprimat în felul următor:</p>', '<blockquote><a id="p203"></a>„«Cu toate că» şi «totuşi», «ce-i drept» şi «dar», un «nu» ceresc şi un «da» pământesc — iată coloanele fundamentale ale teologiei moderne, picioroangele pe care umblă, artificiul la care se mărgineşte întreaga ei înţelepciune, întorsătura care revine în toate întorsăturile ei, alfa şi omega ei“ („Creştinismul dezvăluit“, pag. 102).</blockquote>', '<h6 id="sigil_toc_id_30" style="text-align: center;"><a id="p204"></a>b) Problema evreiască nr. 3</h6>', '<p><a id="p205"></a>„Critica absolută“ nu se mulţumeşte să dovedească cu autobiografia ei atotputernicia care îi este proprie şi care <i>„în aceeaşi măsură, propriu-zis, abia creează vechiul, ca şi noul“</i>. Ea nu se mulţumeşte să scrie <i>personal</i> apologia trecutului ei. Ea pretinde unor terţe persoane, întregii lumi profane, să îndeplinească „sarcina“ absolută, „sarcina care în acest moment este cea mai importantă“, şi anume <i>să facă apologia</i> faptelor şi a „operelor“ lui Bauer.</p>', '<p><a id="p206"></a><i>„Deutsch-Französische Jahrbücher“</i> a publicat o analiză critică a cărţii d-lui Bauer <i>„Problema evreiască“</i>. <a href="javascript:void(0);" id="n43">[43]</a> În această analiză a fost scoasă la iveală eroarea fundamentală a d-lui Bauer, confuzia pe care el o face între „emanciparea <i>politică“</i> şi „emanciparea <i>omenească“</i>. Este adevărat că acolo vechea problemă evreiască nu a fost pusă în <i>„mod just“;</i> în schimb însă „problema evreiască“ a fost tratată şi rezolvată în forma pe care evoluţia modernă a dat-o <i>tuturor problemelor vechi</i>, transformându-le astfel din „probleme“ ale trecutului în „probleme“ ale prezentului.</p>', '<p><a id="p207"></a>În cea de-a <i>treia</i> campanie a ei, critica absolută, după cât se pare, a găsit de cuviinţă să răspundă revistei „Deutsch-Französische Jahrbücher“. Critica absolută începe printr-o <i>mărturisire:</i></p>', '<blockquote><a id="p208"></a>„În problema evreiască s-a comis aceeaşi «eroare»: esenţa <i>politică</i> a fost identificată cu esenţa <i>omenească“</i>.</blockquote>', '<p><a id="p209"></a>Critica observă că:</p>', '<blockquote><a id="p210"></a>„ar fi prea târziu să se facă criticii <i>imputări</i> pentru poziţia pe care se mai afla, în parte, acum <i>doi</i> ani“. <i>„Este vorba, dimpotrivă, să explicăm</i> de ce Critica... a trebuit chiar să facă politică!“</blockquote>', '<p><a id="p211"></a>„Acum <i>doi</i> ani?“ Să numărăm după era <i>absolută</i>, luând ca punct de plecare <i>naşterea</i> mântuitorului critic, a publicaţiei „Literatur-Zeitung“ a lui Bauer! Mântuitorul critic s-a născut în 1843. În acelaşi an a apărut ediţia a doua, completată, a „Problemei evreieşti“. Studiul „critic“ al „Problemei evreieşti“ în culegerea „Douăzeci şi una de coli din Elveţia“ <a href="javascript:void(0);" id="n44">[44]</a> a apărut şi mai târziu, tot în 1843 după stilul vechi. <i>După dispariţia</i> revistei „Deutsche Jahrbücher“ şi a „Gazetei renane“, în acelaşi an memorabil, 1843 după stilul vechi, sau anul întâi al erei critice, a apărut lucrarea politică fantastică a d-lui Bauer: <i>„Stat, religie şi partid“</i>, care repetă întocmai vechile lui erori în problema „esenţei <i>politice“</i>. Apologetul este nevoit să falsifice <i>cronologia</i>.</p>', '<p><a id="p212"></a><i>„Explicarea“</i> faptului că d-l Bauer <i>„a trebuit“ „chiar“</i> să facă politică nu prezintă un interes general decât în anumite condiţii. Într-adevăr, dacă admitem dinainte ca <i>dogmă fundamentală</i> infailibilitatea, puritatea şi caracterul absolut al criticii critice, atunci desigur că faptele care vin în contradicţie cu această dogmă se transformă în enigme tot atât de greu de dezlegat, tot atât de remarcabile şi de misterioase, cum sunt pentru teolog actele aparent nedivine ale lui dumnezeu.</p>', '<p><a id="p213"></a>Dacă, dimpotrivă, privim <i>„criticul“</i> ca pe un individ finit şi nu-l separăm de <i>limitele</i> epocii sale, suntem scutiti să răspundem la întrebarea <i>de ce</i> a fost <i>el</i> nevoit să se dezvolte <i>chiar</i> în cadrul limitelor lumii, deoarece <i>întrebarea</i> cade de la sine.</p>', '<p><a id="p214"></a>Dar dacă critica absolută stăruie în pretenţia ei, ne oferim să scriem un mic tratat scolastic care se va ocupa de următoarele <i>probleme actuale:</i></p>', '<p><a id="p215"></a>„De ce concepţiunea imaculată a fecioarei Maria prin duhul sfânt a trebuit să fie dovedită tocmai de către d-l Bruno Bauer?“ „De ce d-l Bruno Bauer a trebuit să dovedească că îngerul care i s-a arătat lui Avraam era o emanaţie <i>reală</i> a lui dumnezeu, emanaţie căreia îi lipsea însă consistenţa necesară pentru <i>digerarea hranei?“</i> „De ce d-l Bauer a trebuit să facă apologia familiei regale prusiene şi să ridice statul prusian la rangul de stat <i>absolut?“</i> „De ce în «Critica sinopticilor» d-l Bauer a trebuit să pună <i>«conştiinţa de sine infinită»</i> în locul <i>omului?“</i> „De ce, în lucrarea sa <i>«Creştinismul dezvăluit»</i>, d-l Bauer a trebuit să repete într-o formă <i>hegeliană teoria creştină a facerii lumii?“</i> „De ce a trebuit d-l Bauer să-şi ceară sie şi altora <i>«explicarea»</i> minunii că a trebuit să se înşele?“</p>', '<p><a id="p216"></a>Deocamdată, până la dovedirea acestor necesităţi pe cât de „absolute“ pe atât de „critice“, să aruncăm încă o privire asupra subterfugiilor apologetice ale „Criticii“.</p>', '<blockquote><a id="p217"></a>„Problema evreiască... trebuia... mai întâi pusă <i>în mod just</i>, ca o problemă <i>religioasă</i> şi <i>teologică</i> şi ca o problemă <i>politică“</i>. „În tratarea şi în rezolvarea ambelor probleme, «Critica» <i>nu priveşte lucrurile nici din punctul de vedere religios</i>, nici <i>din cel politic“</i>.</blockquote>', '<p><a id="p218"></a>În „Deutsch-Französische Jahrbücher“, felul în care Bauer a tratat „problema evreiască“ este calificat ca fiind <i>adevărat</i> pe plan teologic şi <i>fantezist</i> pe plan politic.</p>', '<p><a id="p219"></a>Înainte de orice, răspunzând la „reproşul“ cu privire la mărginirea ei <i>teologică</i>, <i>„critica“</i> spune:</p>', '<blockquote><a id="p220"></a>„Problema evreiască <i>este o problemă religioasă</i>. <i>Iluminismul</i> a crezut că a rezolvat-o declarând că <i>antagonismul religios</i> este ceva <i>indiferent</i> sau tăgăduindu-l chiar. <i>Critica</i>, dimpotrivă, a trebuit să înfăţişeze acest antagonism în toată puritatea lui“.</blockquote>', '<p><a id="p221"></a>Când vom ajunge la aspectul <i>politic</i> al problemei evreieşti, vom vedea că şi în politică d-l Bauer teologul nu se ocupă de politică, ci de teologie.</p>', '<p><a id="p222"></a>Atunci însă când „Deutsch-Französische Jahrbücher“ a combătut modul lui de a trata problema evreiască ca fiind <i>„pur religios“</i>, era vorba în special de articolul publicat de Bauer în culegerea „Douăzeci şi una de coli“:</p>', '<blockquote><a id="p223"></a>„Capacitatea evreilor şi a creştinilor contemporani de a deveni liberi“.</blockquote>', '<p><a id="p224"></a>Acest articol n-are nimic a face cu vechiul „iluminism“. În el găsim opinia pozitivă a d-lui Bauer despre capacitatea de emancipare a evreilor contemporani, deci despre posibilitatea emancipării lor.</p>', '<p><a id="p225"></a>„Critica“ spune:</p>', '<blockquote><a id="p226"></a>„Problema evreiască este o problemă <i>religioasă“</i>.</blockquote>', '<p><a id="p227"></a>Se pune însă întrebarea: <i>ce este</i> o problemă <i>religioasă</i> şi, mai ales, <i>ce este</i> ea în zilele noastre?</p>', '<p><a id="p228"></a><i>Teologul</i> va judeca după <i>aparenţă</i>, şi într-o problemă <i>religioasă</i> va vedea o problemă <i>religioasă</i>. „Critica“ însă ar trebui să-şi amintească explicaţia dată în combaterea profesorului <i>Hinrichs</i>, şi anume că interesele <i>politice</i> ale prezentului au o semnificaţie <i>socială:</i> că <i>„nu mai poate fi</i> vorba“ de <i>interese politice</i>.</p>', '<p><a id="p229"></a>Tot atât de îndreptăţită a fost revista „Deutsch-Französische Jahrbücher“ când i-a spus: problemele <i>religioase</i> actuale au acum o semnificaţie <i>socială</i>. Nu mai poate fi vorba de interese <i>religioase</i> ca <i>atare</i>. Numai <i>teologul</i> mai poate să creadă că este vorba de religie ca religie. E drept că revista a comis <i>greşeala</i> că nu s-a mulţumit cu <i>cuvântul „social“</i>, ci a făcut o caracteristică a situaţiei <i>reale</i> a evreilor în societatea civilă contemporană. După ce iudaismul a fost despuiat de învelişul lui <i>religios</i>, care acoperea esenţa lui, şi după ce a fost dezvăluit fondul lui empiric, laic, practic, a devenit posibil să se indice şi modul practic, <i>realmente social</i>, în care acest fond poate fi desfiinţat acum. D-l Bauer însă se multumeşte cu ideea că „o problemă religioasă“ este o „problemă religioasă“.</p>', '<p><a id="p230"></a>In „Deutsch-Französische Jahrbücher“ nu s-a tăgăduit, cum <i>lasă să se creadă</i> d-l Bauer, că problema evreiască este şi o problemă <i>religioasă</i>. Dimpotrivă, s-a spus că d-l Bauer pricepe <i>numai</i> esenţa <i>religioasă</i> a iudaismului, dar nu şi <i>baza laică reală</i> a acestei esenţe religioase. El combate <i>conştiinţa religioasă</i> ca pe o fiinţă de sine stătătoare. De aceea d-l Bauer explică pe <i>evreii reali</i> prin <i>religia mozaică</i>, în loc să explice misterul religiei mozaice prin <i>evreii reali</i>. De aceea d-l Bauer nu-l înţelege pe evreu decât în măsura în care acesta constituie un obiect nemijlocit al <i>teologiei</i> sau în măsura în care este <i>teolog</i>.</p>', '<p><a id="p231"></a>Datorită acestui fapt, d-l Bauer nu bănuieşte că iudaismul <i>laic</i>, real, deci <i>şi</i> iudaismul <i>religios</i>, este generat permanent de <i>viaţa societăţii civile contemporane</i> şi-şi găseşte dezvoltarea supremă în <i>sistemul bănesc</i>. El nu putea să bănuiască acest lucru, pentru că nu cunoştea iudaismul ca o verigă a lumii reale, ci numai ca verigă a lumii <i>sale</i>, a <i>teologiei</i>, şi pentru că el, ca om evlavios şi cu frica lui dumnezeu, l-a văzut pe <i>adevăratul</i> evreu nu în <i>evreul</i> activ <i>de toate zilele</i>, ci în <i>evreul</i> ipocrit din <i>ziua de sâmbătă</i>. Pentru d-l Bauer, ca teolog <i>creştin credincios</i>, importanţa <i>istorică mondială</i> a iudaismului trebuia să înceteze în <i>momentul naşterii</i> creştinismului. De aceea el a trebuit să repete vechea opinie ortodoxă că iudaismul s-a păstrat <i>în pofida</i> istoriei, iar vechea superstiţie teologică potrivit căreia iudaismul există numai ca o <i>confirmare</i> a blestemului dumnezeiesc şi ca o <i>dovadă concretă</i> a revelaţiei creştine, trebuia să reapară la el sub forma <i>teologică critică</i>, potrivit căreia iudaismul există şi a existat numai ca <i>îndoială religioasă grosolană</i> în ceea ce priveşte originea suprapământească a creştinismului, cu alte cuvinte ca o <i>dovadă concretă</i> împotriva revelaţiei creştine.</p>', '<p><a id="p232"></a>În opoziţie cu aceasta s-a demonstrat în „Deutsch-Französische Jahrbücher“ că iudaismul s-a păstrat şi s-a dezvoltat <i>datorită</i> istoriei, <i>în</i> istorie şi <i>împreună cu</i> ea, dar că această dezvoltare poate fi văzută nu cu ochiul teologului, ci numai cu ochiul laicului, nu în <i>teoria religioasă</i>, ci numai în <i>practica comercială</i> şi <i>industrială</i>. S-a explicat de asemenea <i>de ce</i> iudaismul practic a ajuns la desăvârşire abia în lumea <i>creştină</i> desăvârşită, mai mult chiar s-a arătat că iudaismul este <i>practica</i> desăvârşită a <i>lumii creştine însăşi</i>. Existenţa evreului <i>contemporan</i> a fost explicată nu prin religia sa — ca şi cum religia ar fi o esenţă aparte, existentă pentru sine —, ci, dimpotrivă, viaţa tenace a religiei mozaice a fost explicată prin elementele practice ale societăţii civile, care îşi găsesc în acea religie o reflectare <i>fantastică</i>. Emanciparea care transformă pe evrei în oameni sau emanciparea omenească de iudaism nu a fost concepută deci, aşa cum a făcut d-l Bauer, ca o sarcină specială a evreului, ci ca o sarcină practică generală a lumii moderne, care este <i>iudaică</i> până în fundul sufletului ei. S-a demonstrat că sarcina de a înlătura esenţa iudaică este în realitate sarcina de a înlătura <i>spiritul iudaic al societăţii civile</i>, neomenescul actualei practici a vieţii, al cărui punct culminant este <i>sistemul bănesc</i>.</p>', '<p><a id="p233"></a>Ca <i>teolog veritabil</i>, deşi <i>critic</i>, sau ca <i>critic teologic</i>, d-l Bauer nu putea să se ridice deasupra opoziţiei religioase. El nu putea să vadă în raportul dintre evrei şi lumea creştină <i>decât</i> raportul dintre <i>religia mozaică</i> şi <i>religia creştină</i>. El a trebuit chiar să restabilească <i>în mod critic</i> opoziţia religioasă dintre religia mozaică şi cea creştină sub forma <i>opoziţiei</i> dintre atitudinea evreului şi atitudinea creştinului faţă de religia <i>critică</i> — faţă de <i>ateism</i>, ultima treaptă a <i>teismului</i>, recunoaşterea <i>negativă</i> a lui dumnezeu. În sfârşit, <i>în fanatismul</i> lui <i>teologic</i>, el a trebuit să limiteze capacitatea „evreilor şi a creştinilor contemporani“, adică a lumii contemporane, „de a deveni liberi“, reducând-o la capacitatea de a înţelege „critica“ teologiei şi de a activa pe acest tărâm. Căci după cum pentru teologul ortodox lumea întreagă se reducea la „religie şi teologie“ (el ar putea tot atât de bine s-o reducă la politică, economie politică etc. şi să spună, de pildă, că <i>teologia</i> este <i>economia politică</i> cerească, deoarece ea este teoria producţiei, a repartiţiei, a schimbului şi a consumaţiei <i>„bogăţiei spirituale“</i> şi a comorilor cereşti!), aşa şi pentru teologul radical, critic, <i>capacitatea</i> lumii de a se elibera se reduce exclusiv la capacitatea abstractă de a critica „religia şi teologia“ ca „religie şi teologie“. Singura luptă pe care o cunoaşte este lupta împotriva mărginirii <i>religioase</i> a conştiinţei de sine, a cărei <i>„puritate“</i> şi <i>„infinitate“</i> critică sunt şi ele în aceeaşi măsură expresia mărginirii teologice.</p>', '<p><a id="p234"></a>Prin urmare, faptul că d-l Bauer a tratat într-un mod <i>religios</i> şi <i>teologic</i> problema <i>religioasă</i> şi <i>teologică</i> se explică prin simpla împrejurare că în problema „religioasă“ din zilele noastre el a văzut o problemă <i>„pur religioasă“</i>. „Modul“ lui <i>„just de a pune</i> problema“ se rezumă la aceea că a pus-o „just“ în raport cu <i>„propria“</i> lui <i>„capacitate“</i> de a — răspunde!</p>', '<p><a id="p235"></a>Să trecem acum la aspectul politic al <i>problemei evreieşti!</i></p>', '<p><a id="p236"></a><i>Evreii</i> (ca şi creştinii) <i>sunt</i> în unele state pe deplin <i>emancipati din punct de vedere politic</i>. Evreii şi creştinii sunt departe de a fi emancipaţi <i>în sensul omenesc</i>. Trebuie să existe deci o <i>deosebire</i> între emanciparea <i>politică</i> şi emanciparea <i>omenească</i>. De aceea trebuie cercetată esenţa emancipării <i>politice</i>, adică esenţa statului modern dezvoltat. Dimpotrivă, statele care încă nu-i pot emancipa <i>politiceşte</i> pe evrei trebuie să fie apreciate în comparaţie cu statul politic desăvârşit şi considerate ca state nedezvoltate.</p>', '<p><a id="p237"></a>Iată punctul de vedere din care trebuia examinată problema „emancipării <i>politice“</i> a evreilor şi din care a fost examinată această problemă în „Deutsch-Französische Jahrbücher“.</p>', '<p><a id="p238"></a>D-l Bauer apără „Problema evreiască“, lucrare a „criticii“, după cum urmează:</p>', '<blockquote><a id="p239"></a>„Li se arată evreilor că au fost victimele unei iluzii asupra orânduirii căreia i s-au adresat cerând libertate“.</blockquote>', '<p><a id="p240"></a>D-l Bauer a arătat, într-adevăr, că din partea evreilor germani a fost o naivitate să ceară dreptul de a participa la viata politică obştească într-o ţară în care nu există o viaţă politică obştească, să ceară <i>drepturi politice</i> într-o ţară în care nu există decât privilegii politice. În legătură cu aceasta i s-a arătat d-lui Bauer că şi el, nu mai puţin decât evreii, este victima unor „iluzii“ asupra „orânduirii politice germane“. Şi anume, pentru a explica situaţia evreilor în statele germane, el afirmă că <i>„statul creştin“</i> nu-i poate emancipa politiceşte pe evrei. Procedând astfel, el a nesocotit făţiş faptele şi a identificat statul <i>privilegiilor</i>, statul <i>creştin-german</i>, cu statul creştin absolut. I s-a demonstrat că, dimpotrivă, statul modern, desăvârşit din punct de vedere politic, care nu cunoaşte privilegii religioase, este totodată şi statul <i>creştin</i> desăvârşit, de unde rezultă că statul creştin desăvârşit nu numai că <i>poate</i> să-i emancipeze pe evrei, dar că i-a şi emancipat efectiv, şi că în virtutea naturii sale el trebuie să-i emancipeze.</p>', '<blockquote><a id="p241"></a>„Evreilor li se arată... că îşi fac cele mai mari iluzii în privinţa lor inşişi atunci când îşi închipuie că cer <i>libertatea</i> şi recunoaşterea <i>umanităţii</i> lor <i>libere</i>, pe când în realitate nu este vorba şi nici nu poate să fie vorba de altceva decât de un <i>privilegiu</i> aparte“.</blockquote>', '<p><a id="p242"></a><i>Libertate! Recunoaşterea umanităţii libere! Privilegiu aparte!</i> Cuvinte edificatoare, menite să ajute la ocolirea, în scopuri apologetice, a unor probleme bine determinate!</p>', '<p><a id="p243"></a><i>Libertate?</i> Era vorba de libertatea <i>politică</i>. I s-a arătat d-lui Bauer că, atunci când evreul cere libertate şi totuşi nu vrea să renunţe la religia lui, el <i>„face politică“</i> şi nu pune câtuşi de puţin vreo condiţie care să fie în contradicţie cu libertatea <i>politică</i>. D-lui Bauer i s-a arătat de asemenea că <i>scindarea</i> omului în <i>cetăţean</i> nereligios şi în <i>persoană particulară</i> religioSă nu contrazice deloc emanciparea politică. I s-a mi arătat că aşa cum statul se emancipează de religie, emancipându-se de <i>religia de stat</i> şi lăsând religia în voia ei, în cadrul societăţii civile, tot aşa şi omul se emancipează <i>politiceşte</i> de religie prin aceea că începe s-o considere nu ca pe o chestiune <i>publică</i>, ci ca pe o <i>chestiune privată</i> a lui. În sfârşit, i s-a arătat că atitudinea <i>teroristă</i> a <i>revoluţiei</i> franceze faţă de <i>religie</i> este departe de a infirma această concepţie, ci, dimpotrivă, nu face decât s-o confirme.</p>', '<p><a id="p244"></a>În loc de a cerceta raportul real dintre statul <i>modern</i> şi religie, d-l Bauer a găsit de cuviinţă să imagineze un stat <i>critic</i>, un stat care nu este altceva decât <i>criticul teologiei</i> care în propria lui fantezie <i>s-a umflat şi a luat proporţiile unui stat</i>. Atunci când d-l Bauer se împotmoleşte în <i>politică</i>, el face mereu din politică o prizonieră a credinţei sale, a credinţei <i>critice</i>. În măsura în care s-a ocupat de stat, el l-a folosit mereu <i>ca argument</i> împotriva „Adversarului“, religia şi teologia <i>necritică</i>. Statul serveşte ca executant al dorinţelor intime ale <i>teologiei critice</i>.</p>', '<p><a id="p245"></a>Atunci când d-l Bauer s-a eliberat pentru întâia oară de <i>teologia ortodoxă</i>, necritică, în ochii lui <i>autoritatea politică</i> a luat locul <i>autorităţii religioase</i>. Credinţa lui în Iehova s-a transformat într-o altă credinţă: credinţa în statul prusian. În scrierea lui Bruno Bauer <i>„Biserica evanghelică din Prusia“</i> au fost ridicaţi la rangul de absolut nu numai statul prusian, ci şi — ceea ce era pe deplin consecvent — casa regală prusiană. În realitate însă acest stat nu-l interesa pe d-l Bauer <i>din punct de vedere politic</i>; dimpotrivă, în ochii „criticii“ meritul acestui stat consta în desfiinţarea dogmelor religioase prin <i>Uniunea</i> eclesiastică şi în persecutarea poliţienească a sectelor disidente.</p>', '<p><a id="p246"></a>Mişcarea politică care a început în 1840 l-a eliberat pe d-l Bauer de <i>politica lui conservatoare</i> şi l-a ridicat pentru o clipă la nivelul politicii <i>liberale</i>. Dar şi în acest caz politica nu era în fapt decât un pretext pentru teologie. În lucrarea „Cauza dreaptă a libertăţii şi propria mea cauză“, statul liber este criticul facultăţii de teologie de la Bonn şi totodată un argument împotriva religiei. În „Problema evreiască“ opoziţia dintre stat şi religie stă în centrul preocupărilor, astfel încât critica emancipării politice se transformă într-o critică a religiei mozaice. În lucrarea „Stat, religie şi partid“, ultima lucrare politică a lui Bauer, este exprimată în sfârşit dorinţa cea mai fierbinte şi cea mai ascunsă a criticului care s-a umflat şi a luat proportiile unui stat. <i>Religia</i> este <i>sacrificată</i> statului sau, mai bine zis, statul este folosit numai ca mijloc pentru lichidarea adversarilor „Criticii“: religia necritică şi teologia necritică. În sfârşit, după ce, datorită ideilor socialiste care începuseră să se răspândească în Germania după 1843, Critica a fost — fie şi numai în aparenţă — eliberată de orice politică, aşa cum datorită mişcării politice din 1840 a fost eliberată de politica ei conservatoare, ea poate în sfârşit să califice drept scrieri sociale scrierile ei împotriva teologiei <i>necritice</i>, să se îndeletnicească nestingherită cu propria ei teologie <i>critică</i> — opoziţia dintre spirit şi masă — şi să vestească venirea mântuitorului critic, a izbăvitorului critic.</p>', '<p><a id="p247"></a>Dar să revenim la subiectul nostru!</p>', '<p><a id="p248"></a><i>Recunoaşterea umanităţii libere?</i> „Umanitatea liberă“ a cărei recunoaştere evreii o <i>cereau</i> efectiv, şi nu credeau numai că o cer, este aceeaşi „umanitate liberă“ care şi-a găsit recunoaşterea <i>clasică</i> în aşa-numitele <i>drepturi</i> universale ale <i>omului</i>. D-l Bauer însuşi a considerat năzuinţa evreilor de a obţine recunoaşterea umanităţii lor libere ca o năzuinţă a lor de a obţine <i>drepturile</i> universale ale <i>omului</i>.</p>', '<p><a id="p249"></a>În „Deutsch-Frazösische Jahrbücher“ i s-a demonstrat d-lui Bauer că această „umanitate liberă“ şi „recunoaşterea“ ei nu sunt altceva decât recunoaşterea <i>individului egoist al societăţii civile</i> şi a mişcării <i>neînfrânate</i> a elementelor spirituale şi materiale care formează conţinutul situaţiei în viaţă a acestui individ, conţinutul vieţii civile <i>actuale;</i> că de aceea drepturile omului nu-l eliberează pe om de religie, ci nu fac decât să-i acorde <i>libertatea religiei;</i> că ele nu-l eliberează de proprietate, ci îi acordă <i>libertatea proprietăţii</i>, nu-l eliberează de goana murdară după îmbogăţire, ci nu fac decât să-i acorde <i>libertatea ocupaţiilor</i>.</p>', '<p><a id="p250"></a>I s-a arătat că <i>recunoaşterea drepturilor omului</i> de către <i>statul modern</i> are acelaşi sens ca şi <i>recunoaşterea sclaviei</i> de către <i>statul antic</i>. Căci după cum în statul antic <i>baza firească</i> a statului o constituia sclavia, aşa şi în <i>statul modern baza firească</i> a statului o constituie societatea civilă, precum şi <i>omul</i> societăţii civile, adică omul independent, legat de alţi oameni numai prin legăturile interesului privat şi ale necesităţii naturale <i>inconştiente</i>, omul <i>sclav</i> al ocupaţiei sale şi al nevoii <i>egoiste</i> proprii, ca şi al nevoii <i>egoiste</i> a altuia. Statul modern a recunoscut această bază firească a sa, ca atare, în <i>drepturile universale ale omului</i>. El nu a creat-o. Fiind produsul societăţii civile, pe care propria ei dezvoltare a împins-o să se smulgă din vechile cătuşe politice, la rândul lui statul modern, prin <i>proclamarea drepturilor omului</i>, a recunoscut propria lui origine şi propria lui bază. Emanciparea <i>politică</i> a evreilor şi faptul de a acorda evreilor <i>„drepturile omului“</i> constituie un act în care ambele laturi se condiţionează reciproc. D-l <i>Riesser</i> exprimă just sensul năzuinţei evreilor de a obţine recunoaşterea umanităţii lor libere, atunci când, printre altele, vorbeşte despre libertatea de a merge, de a rămâne într-un loc, de a călători, de a-şi exercita profesiunea etc. Aceste manifestări ale „umanităţii libere“ sunt foarte categoric recunoscute ca atare în declaraţia drepturilor omului, care a fost adoptată în Franţa. Evreul este cu atât mai îndreptăţit să ceară recunoaşterea „umanităţii“ sale „libere“, cu cât „societatea civilă liberă“ are pe de-a-ntregul un caracter comercial, evreiesc, evreul fiind de la bun început un membru necesar al ei. În „Deutsch-Französische Jahrbücher“ se mai arată de ce membrul societăţii civile este numit par excellence „omul“ şi de ce drepturile omului se numesc „drepturi înnăscute“.</p>', '<p><a id="p251"></a>„Critica“ n-a ştiut să spună în spirit critic despre drepturile omului nimic altceva decât că <i>nu</i> sunt înnăscute, ci că s-au format pe cale istorică, lucru pe care <i>Hegel</i> l-a spus înaintea ei. În sfârşit, afirmaţiei criticii cum că pentru a acorda altora şi pentru a obţine ei înşişi drepturile universale ale omului evreii şi creştinii <i>trebuie să sacrifice privilegiul credinţei</i> — teologul critic vede toate lucrurile prin prizma unicei sale idei fixe — i s-a opus în mod special faptul că, în toate declaraţiile necritice ale drepturilor omului, dreptul de a crede în tot ce vrei, dreptul de a exercita orice cult, este recunoscut în mod expres ca un <i>drept universal al omului</i>. „Critica“ ar mai fi trebuit să ştie că partidul lui Hebert a fost distrus mai ales sub pretextul că atacând <i>libertatea religioasă</i> ar fi atentat la drepturile omului, şi să ştie că tot astfel, la restabilirea ulterioară a libertăţii cultului, au fost invocate drepturile omului.</p>', '<blockquote><a id="p252"></a>„În ceea ce priveşte esenţa <i>politică</i>, Critica i-a urmărit contradicţiile până la punctul în care <i>contradicţia dintre teorie şi practică</i> a ajuns la expresia ei cea mai desăvârşită în ultimii 50 de ani, şi anume până la <i>sistemul reprezentativ francez</i>, în care libertatea teoriei este infirmată de practică, iar libertatea vieţii practice îşi caută zadarnic expresia în domeniul teoriei.</blockquote>', '<blockquote><a id="p253"></a>Odată spulberată iluzia fundamentală, <i>contradicţia</i> pe care critica a semnalat-o în <i>dezbaterile camerii franceze</i> — contradicţia dintre <i>teoria liberă</i> şi <i>valabilitatea practică a privilegiilor</i>, între consfinţirea legislativă a privilegiilor şi <i>o stare de drept public</i> în care <i>egoismul individului pur</i> caută să vină de hac <i>închistării privilegiate</i> — ar trebui să fie înţeleasă ca <i>o contradicţie generală</i> pe acest tărâm“.</blockquote>', '<p><a id="p254"></a>Contradicţia pe care Critica a semnalat-o în dezbaterile Camerei franceze nu era altceva decât o contradicţie a <i>constituţionalismului</i>. Dacă ea ar fi înţeles-o ca pe o contradicţie <i>generală</i>, ar fi înţeles contradicţia generală a constituţionalismului. Dacă ar fi mers mai departe decât „ar fi trebuit“, după părerea ei, să meargă, şi anume dacă ar fi mers până la ideea <i>suprimării</i> acestei contradicţii generale, ar fi ajuns de la <i>monarhia</i> constituţională de-a dreptul la <i>statul reprezentativ democratic</i>, la statul modern desăvârşit. Fiind departe de a întreprinde o analiză critică a esenţei emancipării politice şi de a cerceta raportul determinat dintre aceasta şi esenţa omenească, critica n-ar fi ajuns decât la <i>faptul</i> emancipării politice, la statul modern dezvoltat, prin urmare n-ar fi ajuns decât la punctul în care existenţa statului modern corespunde esenţei lui şi în care deci pot fi observate şi caracterizate nu numai <i>beteşugurile</i> lui relative, ci şi <i>beteşugurile</i> lui absolute, care constituie însăşi esenţa lui.</p>', '<p><a id="p255"></a>Pasajul <i>„critic“</i> citat mai sus este cu atât mai preţios cu cât arată cât se poate de evident că, chiar momentul în care Critica se consideră mult mai presus decât <i>„esenţa politică“</i>, ea este, dimpotrivă, mult mai prejos decât aceasta, este nevoită să caute în esenţa politică rezolvarea <i>propriilor</i> ei contradicţii şi se încăpăţânează să rămână la totala ei lipsă de înţelegere în ceea ce priveşte <i>principiul modern al statului</i>.</p>', '<p><a id="p256"></a>Critica opune <i>„teoriei libere“ „valabilitatea practică a privilegiilor“</i> şi <i>„consfinţirii legislative a privilegiilor“ „starea de drept public“</i>.</p>', '<p><a id="p257"></a>Pentru a nu interpreta greşit opinia Criticii, să ne reamintim contradicţia pe care ea a semnalat-o în dezbaterile Camerei franceze şi care „ar trebui să fie înţeleasă“ ca o contradicţie <i>generală</i>. Era vorba, printre altele, de a se fixa o zi pe săptămână în care copiii să fie scutiţi de orice muncă. S-a propus ca această zi să fie ziua de <i>duminică</i>. În legătură cu aceasta, un deputat a cerut ca legea să nu precizeze ziua, întrucât orice precizare ar fi neconstituţională. Ministrul Martin (du Nord) a considerat că această propunere echivalează cu propunerea de a proclama că creştinismul a încetat să mai existe. În numele evreilor francezi, d-l Crémieux a declarat că, din respect pentru religia marii majorităţi a francezilor, evreii nu au nimic de obiectat împotriva menţionării zilei de duminică. Aşadar, potrivit teoriei libere, evreii şi creştinii sunt egali, în timp ce potrivit acestei practici creştinii au un privilegiu faţă de evrei; căci altfel cum ar putea duminica creştină să fie indicată într-o lege obligatorie pentru toţi francezii? Oare sâmbăta evreiască nu ar avea acelaşi drept etc.? Sau, în viaţa practică franceză se întâmplă ca evreul să nu sufere de pe urma privilegiilor creştine, în timp ce legea nu îndrăzneşte să consacre deschis această egalitate practică. De această natură sunt toate contradicţiile esenţei politice pe care d-l Bauer le dezvoltă în „Problema evreiască“, contradicţii ale <i>constituţionalismului</i>, care este în genere contradicţia dintre statul reprezentativ modern şi vechiul stat al privilegiilor.</p>', '<p><a id="p258"></a>D-l Bauer comite o eroare fundamentală atunci când îşi închipuie că, înţelegând şi criticând această contradicţie ca o contradicţie „generală“, el se ridică de la esenţa <i>politică</i> la esenţa <i>omenească</i>. Printr-o astfel de înţelegere şi de critică a acestei contradicţii, el nu s-ar ridica decât de la semiemanciparea politică la emanciparea politică totală, de la monarhia constituţională la statul reprezentativ democratic.</p>', '<p><a id="p259"></a>D-l Bauer crede că, suprimând <i>privilegiul</i>, el suprimă <i>obiectul</i> privilegiului. În legătură cu declaraţia d-lui Martin (du Nord), el spune:</p>', '<blockquote><a id="p260"></a><i>„Nu mai există religie</i> dacă <i>nu</i> mai <i>există o religie privilegiată</i>. Dacă luaţi religiei spiritul ei de exclusivitate, ea încetează de a mai exista“.</blockquote>', '<p><a id="p261"></a>Dar după cum <i>activitatea industrială</i> nu se desfiinţează prin desfiinţarea <i>privilegiilor meşteşugurilor</i>, ale breslelor şi ale corporaţiilor, ci, dimpotrivă, adevărata dezvoltare a <i>industriei</i> începe abia după desfiinţarea acestor privilegii; după cum <i>proprietatea funciară</i> nu se desfiinţează prin desfiinţarea privilegiilor proprietăţii funciare, ci, dimpotrivă, abia după desfiinţarea privilegiilor proprietăţii funciare începe circulaţia ei universală pe calea liberei parcelări şi a liberei înstrăinări; după cum <i>comerţul</i> nu se desfiinţează prin desfiinţarea <i>privilegiilor comerciale</i>, ci, dimpotrivă, abia în comerţul liber el îşi găseşte adevărata sa realizare, aşa şi religia se desfăşoară în toată universalitatea ei <i>practică</i> numai acolo unde nu există nici un fel de religie <i>privilegiată</i> (să ne amintim de statele Americii de Nord).</p>', '<p><a id="p262"></a><i>„Baza“ „stării de drept public“</i> de astăzi, baza statului modern dezvoltat, o constituie nu societatea privilegiilor, cum îşi închipuie Critica, ci societatea privilegiilor suprimate şi desfiinţate, societatea civilă dezvoltată, în care îşi găsesc câmp liber elementele de viaţă care sub regimul domniei privilegiilor mai sunt încătuşate încă politiceşte. <i>„Nici o închistare privilegiată“</i> nu se mai opune alteia sau stării de drept public. După cum industria liberă şi comerţul liber desfiinţează închistarea privilegiată şi, implicit, lupta dintre diferite grupări închistate privilegiate, punând în locul lor pe omul eliberat de privilegii — privilegii care îi separă pe oameni de întreaga colectivitate, dar totodată îi grupează într-o colectivitate exclusivistă mai mică —, pe omul nelegat de semenul său nici măcar prin <i>aparenţa</i> vreunei legături generale şi dând naştere luptei generale a omului contra omului, a individului contra individului, tot astfel întreaga <i>societate civilă</i> nu este altceva decât acest război al tuturor indivizilor între ei, despărţiţi acum unii de alţii numai prin <i>individualitatea</i> lor, şi nestăvilita mişcare generală a forţelor spontane de viaţă, eliberate de cătuşele privilegiilor. Opoziţia dintre <i>statul reprezentativ democratic</i> şi <i>societatea civilă</i> este desăvârşirea opoziţiei <i>clasice</i> dintre <i>colectivitatea</i> de drept public şi sclavie. În lumea modernă, fiecare om este <i>în acelaşi timp</i> şi sclav şi membru al colectivităţii de drept public. Tocmai <i>sclavia societăţii civile este în aparenţă</i> cea mai mare <i>libertate</i>, pentru că pare a fi <i>independenţa</i> desăvârşită a individului, care ia drept <i>propria</i> sa libertate mişcarea nestăvilită a elementelor sale de viaţă înstrăinate, degajate de legături generale şi de îngrădiri impuse de om, cum sunt, de pildă, proprietatea, industria, religia etc., pe câtă vreme ea reprezintă, dimpotrivă, înrobirea sa desăvârşită şi totala lui dezumanizare. Locul <i>privilegiului</i> l-a luat acum <i>dreptul</i>.</p>', '<p><a id="p263"></a>Prin urmare, abia aici, unde nu există nici o contradicţie între teoria liberă şi valabilitatea practică a privilegiilor, unde, dimpotrivă, „teoriei libere“ îi corespunde suprimarea practică a privilegiilor, industria <i>liberă</i>, comerţul <i>liber</i> etc., unde <i>nici</i> o închistare privilegiată nu se opune stării de drept public, unde contradicţia semnalată de critică este <i>suprimată</i>, abia aici <i>există statul modern desăvârşit</i>.</p>', '<p><a id="p264"></a>Tot aici domneşte o lege <i>diametral opusă</i> legii pe care d-l Bauer, în deplin acord cu d-l Martin (du Nord), o enunţă în legătură cu dezbaterile din Camera franceză:</p>', '<blockquote><a id="p265"></a>„Aşa cum d-l Martin (du Nord) considera că propunerea de a omite în <i>lege</i> menţionarea zilei de <i>duminică</i> este echivalentă cu propunerea de a declara că creştinismul a încetat să mai existe, cu acelaşi drept — <i>şi acest drept este cu totul întemeiat</i> — declaraţia că <i>legea zilei de sâmbătă</i> nu mai este obligatorie pentru evreu ar echivala cu <i>proclamarea desfiinţării iudaismului“</i>.</blockquote>', '<p><a id="p266"></a>În statul modern dezvoltat, lucrurile se petrec tocmai invers. Statul declară că religia, ca şi celelalte elemente ale vieţii civile, nu <i>încep</i> să existe în toată amploarea lor decât în ziua în care el le declară nepolitice şi de aceea le lasă în seama lor. Curmării (Auflösung) existenţei lor <i>politice</i>, cum este, de pildă, suprimarea existenţei politice a proprietăţii prin desfiinţarea <i>censului electoral</i>, suprimarea politică a <i>religiei</i> prin desfiinţarea <i>bisericii de stat</i>, acestei proclamări a morţii lor politice îi corespunde o dezvoltare colosală a vieţii lor, care de aici înainte se supune nestingherită propriilor sale legi şi se desfăşoară în toată amploarea existenţei sale.</p>', '<p><a id="p267"></a><i>Anarhia</i> este legea societăţii civile emancipată de <i>privilegii</i>, care dezmembrează societatea, iar <i>anarhia societăţii civile</i> este temelia actualei <i>stări de drept public</i>, după cum starea de drept public constituie, la rândul ei, garanţia acestei anarhii. Pe cât sunt de opuse una alteia, pe atât se condiţionează reciproc.</p>', '<p><a id="p268"></a>Din toate acestea se poate vedea în ce măsură Critica este capabilă să-şi însuşească „noul“. Dar dacă ar fi să rămânem în limitele „criticii pure“, se pune întrebarea: de ce critica, semnalând sus-arătata contradicţie în dezbaterile din Camera franceză, n-a căutat s-o înţeleagă ca o contradicţie <i>generală</i>, ceea ce, după propria ei părere, „ar fi <i>trebuit“</i> să se întâmple?</p>', '<blockquote><a id="p269"></a>„Dar acest pas <i>era imposibil</i> pe vremea aceea, nu numai pentru că... nu numai pentru că... <i>ci şi</i> pentru că critica <i>era imposibilă</i> fără această <i>ultimă rămăşiţă</i> de împletire interioară cu opusul ei şi pentru că fără aceasta <i>n-ar fi putut să ajungă la punctul</i> de unde nu mai avea decât <i>un singur pas</i> de făcut“.</blockquote>', '<p><a id="p270"></a>Era imposibil... pentru că... era imposibil! Critica ne asigură în plus că <i>„singurul pas“</i>, pasul fatal necesar „pentru a putea ajunge la punctul de unde nu mai avea decât <i>un singur pas</i> de făcut“, era imposibil. Şi cine ar putea să conteste acest lucru? Pentru a putea ajunge la un punct de unde nu mai rămâne decât <i>„un singur pas“</i> de făcut, este absolut imposibil să mai faci <i>„singurul pas“</i> care duce dincolo de punctul după care nu mai rămâne decât <i>„un singur pas“</i> de făcut.</p>', '<p><a id="p271"></a>Totul e bine când se sfârşeşte bine! La sfârşitul bătăliei sale cu <i>masa</i>, care este ostilă lucrării lui Bauer „Problema evreiască“, Critica măturiseşte că concepţia <i>ei</i> despre <i>„drepturile omului“</i>,</p>', '<blockquote><a id="p272"></a>„felul cum apreciază“ ea „religia în revoluţia franceză“, „libera esenţă politică la care făcea câteodată aluzie în încheierea raţionamentelor ei“, într-un cuvânt toată „epoca revoluţiei franceze n-a fost pentru Critică nici mai mult nici mai puţin decât un simbol — deci nu epoca încercărilor revoluţionare ale francezilor în sensul precis şi prozaic ar acestor cuvinte —, un simbol, adică nimic mai mult decât o expresie fantastică a formelor pe care critica le vedea la sfârşit“.</blockquote>', '<p><a id="p273"></a>Să lăsăm Criticii consolarea că, chiar dacă a păcătuit politiceşte, n-a făcut-o decât la „încheierea“ şi la „sfârşitul“ lucrărilor ei. Un beţivan faimos se consola cu gândul că niciodată n-a fost beat înainte de miezul nopţii.</p>', '<p><a id="p274"></a>Pe terenul „problemei evreieşti“, Critica a câştigat incontestabil din ce în ce mai mult teren în dauna Inamicului. În nr. 1 al „Problemei evreieşti“, lucrarea Criticii pe care d-l Bauer a luat-o sub apărarea sa era încă absolută şi dezvăluia înţelesul <i>„adevărat“</i> şi <i>„general“</i> al „problemei evreieşti“. În nr. 2 Critica „nu voia şi nu putea“ să depăşească limitele Criticii. În nr. 3 ar fi trebuit să mai facă <i>„un singur pas“</i>, dar acesta era „imposibil“... pentru că... „era imposibil“. Nu faptul că „nu voia şi nu putea“ a împiedicat-o să facă acest „singur pas“, ci faptul că s-a încurcat în mrejele „opusului“ său. Ar fi sărit cu mare plăcere peste ultima barieră, dar din nenorocire o <i>ultimă rămăşiţă</i> de <i>masă</i> rămăsese agăţată de criticele ei cizme de şapte poşte.</p>', '<h6 id="sigil_toc_id_31" style="text-align: center;"><a id="p275"></a>c) Bătălie critică împotriva revoluţiei franceze</h6>', '<p><a id="p276"></a><i>Mărginirea masei</i> a silit „Spiritul“, Critica, l-a silit pe d-l Bauer să nu vadă în <i>revoluţia franceză</i> epoca încercărilor revoluţionare ale francezilor în „sensul <i>prozaic“</i> al acestor cuvinte, ci <i>„numai“</i> un <i>„simbol“</i> şi o <i>„expresie fantastică“</i> a propriilor lui himere critice. Critica <i>se căieşte</i> de <i>„greşeala“</i> ei, supunând unei <i>noi examinări revoluţia</i>. Ea pedepseşte în acelaşi timp pe seducătorul nevinovăţiei ei — „masa“ —, comunicându-i rezultatele acestei „noi cercetări“.</p>', '<blockquote><a id="p277"></a><i>„Revoluţia franceză</i> a fost o experienţă care aparţinea încă în întregime secolului al XVIII-lea“.</blockquote>', '<p><a id="p278"></a>Faptul că o experienţă a secolului al XVIII-lea, cum a fost revoluţia franceză, a fost o experienţă care aparţinea încă în întregime secolului al XVIII-lea, şi nu secolului al XIX-lea, este un adevăr cronologic care pare să aparţină „încă în întregime“ adevărurilor care „sunt din capul locului de la sine înţelese“. Dar în limbajul Criticii, care nutreşte un resentiment puternic împotriva adevărurilor „evidente“, un astfel de adevăr se numeşte „examinare“ şi îşi găseşte loc, fireşte, într-o „nouă examinare a revoluţiei“.</p>', '<blockquote><a id="p279"></a>„Dar ideile pe care revoluţia franceză le-a trezit la viaţă nu ne-au dus dincolo de <i>rânduielile</i> pe care această revoluţie a vrut să le desfiinţeze prin violenţă“.</blockquote>', '<p><a id="p280"></a><i>Ideile</i> nu pot niciodată să ducă dincolo de cadrul vechii rânduieli a lumii; întotdeauna ele pot să ducă numai dincolo de cadrul ideilor vechii rânduieli a lumii. În general, ideile <i>nu</i> pot <i>înfăptui nimic</i>. Pentru înfăptuirea ideilor este nevoie de oameni care trebuie să întrebuinţeze forţa practică. Prin urmare, în <i>sensul</i> ei literal, sus-citata teză critică este iarăşi un adevăr de la sine înţeles, adică iarăşi o <i>„examinare“</i>.</p>', '<p><a id="p281"></a>Fără a se sinchisi de această examinare, revoluţia franceză a generat idei care duc dincolo de cadrul <i>ideilor</i> vechii rânduieli a lumii în ansamblul ei. Mişcarea revoluţionară care a început la 1789 în <i>Cercle social</i>, <a href="javascript:void(0);" id="n45">[45]</a> care pe la mijlocul drumului ei a avut ca reprezentanţi principali pe <i>Leclerc</i> şi pe <i>Roux</i> şi care a fost înfrântă pentru un timp o dată cu conspiraţia lui <i>Babeuf</i>, această mişcare a generat ideea <i>comunistă</i>, pe care prietenul lui <i>Babeuf</i>, <i>Buonarroti</i>, a reintrodus-o în Franţa după revoluţia de la 1830. Această idee, consecvent elaborată, este <i>ideea unei noi rânduieli a lumii</i>.</p>', '<blockquote><a id="p282"></a>„După ce revoluţia a suprimat de aceea“ (!) „îngrădirile feudale dinăuntrul vieţii poporului, ea a fost nevoită să satisfacă şi chiar să aţâţe egoismul pur al naţiunii; pe de altă parte, ea a fost nevoită să-l înfrâneze prin complementul lui necesar, recunoaşterea unei fiinţe supreme, această înaltă confirmare a ordinii generale de stat, care este menită să menţină coeziunea între diferiţii atomi egoişti“.</blockquote>', '<p><a id="p283"></a>Egoismul naţiunii este egoismul spontan al ordinii generale de stat, în opoziţie cu egoismul stărilor sociale în societatea feudală. Fiinţa supremă este o înaltă confirmare a ordinii generale de stat şi deci a naţiunii. Şi totuşi fiinţa supremă trebuie <i>să înfrâneze</i> egoismul naţiunii, adică al ordinii generale de stat! Este o sarcină cu adevărat critică să înfrânezi un egoism prin confirmarea lui, ba chiar prin confirmarea lui <i>religioasă</i>, adică recunoscându-l ca pe o fiinţă supraomenească şi, prin urmare, eliberată de frânele omeneşti! Creatorii fiinţei supreme nu ştiu nimic despre această intenţie critică a lor.</p>', '<p><a id="p284"></a>D-l <i>Buchez</i>, care consideră că fanatismul naţional se sprijină pe fanatismul religios, îl înţelege mai bine pe eroul său <i>Robespierre</i>.</p>', '<p><a id="p285"></a>Roma şi Grecia s-au prăbuşit din cauza naţionalismului. Critica nu spune deci nimic specific despre revoluţia franceză atunci când afirmă că naţionalismul este vinovat de prăbuşirea ei. Ea nu ne spune de asemenea nimic despre naţiune atunci când afirmă că egoismul ei este un egoism <i>pur</i>. Acest egoism pur se dovedeşte a fi, dimpotrivă, un egoism spontan sumbru, înzestrat cu carne şi sânge, când îl compari, de prildă, cu egoismul pur al <i>eului fichtean</i>. Dar dacă puritatea lui nu este decât relativă, în opoziţie cu egoismul stărilor sociale din societatea feudală, atunci nu mai era nevoie de nici o „nouă examinare a revoluţiei“ pentru a descoperi că egoismul care are drept conţinut o naţiune întreagă este mai general sau mai pur decât egoismul care are drept conţinut o anumită stare socială şi o anumită corporaţie.</p>', '<p><a id="p286"></a>Explicaţiile pe care le dă Critica despre ordinea generală de stat nu sunt mai puţin instructive. Ele se mărginesc la afirmaţia că ordinea generală de stat trebuie să lege laolaltă diferiţii atomi egoişti.</p>', '<p><a id="p287"></a>Ca să vorbim precis şi prozaic, membrii societăţii civile nu sunt nicidecum <i>atomi</i>. <i>Proprietatea caracteristică</i> a atomului constă în faptul că nu posedă nici un fel de proprietăţi şi de aceea nu este legat de alte fiinţe din afara sa printr-o relaţie determinată <i>în mod necesar</i> de propria lui <i>natură</i>. Atomul nu are <i>nevoi</i>, el îşi este <i>suficient sieşi;</i> lumea din afara lui este <i>vidul</i> absolut, adică e lipsită de orice conţinut, de orice sens, de orice semnificaţie, tocmai pentru că atomul posedă înăuntrul său <i>toată deplinătatea</i> existenţei. În reprezentarea lui nesenzorială şi în abstracţia lui lipsită de viaţă, individul egoist al societăţii civile n-are decât să-şi închipuie că este <i>atom</i>, adică o fiinţă nelegată prin relaţii cu altceva, lipsită de nevoi, care îşi este suficientă sieşi, o fiinţă <i>absolut plină</i> şi fericită. Nefericita <i>realitate senzorială</i> nu se sinchiseşte de închipuirea acestui individ. Fiecare dintre simţurile lui îl sileşte să creadă în existenţa lumii şi a indivizilor din afara lui; chiar stomacul lui <i>profan</i> îi aminteşte zilnic că lumea <i>din afara</i> lui nu este <i>goală</i>, ci, dimpotrivă, este tocmai <i>ceea ce îl umple</i> pe el. Fiecare manifestare activă a fiinţei lui, fiecare însuşire a lui, fiecare instinct vital al său, devine <i>nevoie</i>, <i>necesitate</i>, care face ca <i>egoismul</i> său să se transforme în interes pentru alte lucruri şi pentru alţi oameni din afara lui. Dar cum nevoia unui individ nu este un lucru de la sine înţeles pentru celălalt individ egoist care posedă mijloacele de a satisface acea nevoie, cum nevoia nu are deci un raport direct cu satisfacerea ei, orice individ trebuie să creeze această legătură, devenind la rândul său un mijlocitor între nevoia străină şi obiectele acestei nevoi. Aşadar, <i>necesitatea naturală</i>, <i>însuşirile fiinţei omeneşti</i>, oricât de înstrăinată ar fi forma sub care s-ar manifesta, <i>interesul</i> —, iată ce leagă pe membrii societăţii civile unul de altul. Viaţa <i>civilă</i>, şi nu viaţa <i>politică</i>, constituie legătura <i>reală</i> dintre ei. Prin urmare, nu <i>statul</i> leagă laolaltă <i>atomii</i> societăţii civile, ci faptul că sunt <i>atomi</i> numai în <i>imaginaţie</i>, în <i>cerul</i> închipuirii lor, faptul că în <i>realitate</i> sunt fiinţe foarte deosebite de atomi, cu alte cuvinte că nu sunt nişte <i>egoişti divini</i>, ci nişte <i>oameni egoişti</i>. Numai <i>prejudecata politică</i> îşi mai poate închipui în vremea noastră că statul trebuie să cimenteze viaţa civilă, pe când în realitate, dimpotrivă, viaţa civilă este aceea care cimentează statul.</p>', '<blockquote><a id="p288"></a>„Ideea măreaţă a lui <i>Robespierre</i> şi a lui <i>Saint-Just</i> de a crea <i>un «popor liber»</i> care să trăiască exclusiv după regulile <i>dreptăţii</i> şi ale <i>virtuţii</i> — vezi, de pildă, raportul lui Saint-Just asupra crimelor lui Danton, precum şi raportul său asupra poliţiei generale — a putut să se menţină câtva timp numai prin teroare şi a fost o <i>contradicţie împotriva căreia</i> elementele vulgare şi egoiste ale <i>fiinţei poporului</i> au reacţionat cu perfidia şi cu laşitatea la care te puteai aştepta din partea lor“.</blockquote>', '<p><a id="p289"></a>Cât de absolut găunoasă este această frază <i>absolut-critică</i>, care pretinde că un „popor liber“ este o <i>„contradicţie“</i> împotriva căreia trebuie să reacţioneze elementele <i>„fiinţei poporului“</i>, se poate vedea din faptul că, în concepţia lui Robespierre şi a lui Saint-Just, <i>libertatea</i>, <i>dreptatea</i> şi <i>virtutea</i> nu pot fi, dimpotrivă, decât manifestări ale vieţii <i>„poporului“</i> şi însuşiri ale „fiinţei poporului“. Robespierre şi Saint-Just vorbesc răspicat despre „libertatea, dreptatea şi virtutea“ <i>antică</i>, care erau proprii numai <i>„fiinţei poporului“</i>. În epoca lor de glorie, <i>spartanii</i>, <i>atenienii</i>, <i>romanii</i> sunt „popoare libere, drepte, virtuoase“.</p>', '<p><a id="p290"></a>În discursul său asupra principiilor moralei publice (şedinţa Convenţiei din 5 februarie 1794), Robespierre întreabă:</p>', '<blockquote><a id="p291"></a>„Care este <i>principiul fundamental</i> al guvernării democratice sau populare? <i>Virtutea</i>. Eu vorbesc de virtutea <i>publică</i>, care a făcut atâtea minuni în <i>Grecia</i> şi la <i>Roma</i> şi care va face minuni şi mai uimitoare în Franţa republicană, vorbesc de virtutea care nu este altceva decât dragostea de patrie şi dragostea pentru legile ei“.</blockquote>', '<p><a id="p292"></a>În continuare, vorbind despre <i>atenieni</i> şi <i>spartani</i>, Robespierre îi numeşte în mod expres „peuples libres“ [popoare libere]. El evocă mereu amintirea popoarelor antice şi citează pe eroii lor, ca şi pe cei care le-au făcut rău: Licurg, Demostene, Miltiade, Aristide, Brutus şi Catilina, Cezar, Clodius, Piso.</p>', '<p><a id="p293"></a>În raportul lui asupra arestării lui Danton (la acest raport se referă critica), <i>Saint-Just</i> spune cât se poate de limpede:</p>', '<blockquote><a id="p294"></a>„După <i>romani</i>, lumea a devenit pustie, şi numai amintirea lor o umple de conţinut şi prevesteşte încă <i>libertatea“</i>.</blockquote>', '<p><a id="p295"></a>Acuzarea lui, formulată în maniera antică, este îndreptată împotriva lui <i>Danton</i> ca un nou <i>Catilina</i>.</p>', '<p><a id="p296"></a>ln celălalt raport al lui <i>Saint-Just</i>, raportul asupra <i>poliţiei generale</i>, <i>republicanul</i> este zugrăvit în spirit absolut <i>antic:</i> <i>inflexibil</i>, <i>modest</i>, <i>simplu</i> etc. <i>Poliţia</i> trebuie să fie prin natura ei o instituţie corespunzătoare <i>cenzurii</i> romane. — Codrus, Licurg, Cezar, Cato, Catilina, Brutus, Antoniu, Cassius nu lipsesc nici ei. În încheiere, <i>Saint-Just</i> caracterizează într-un <i>singur cuvânt „libertatea</i>, dreptatea, virtutea“, aşa cum le cere el, atunci când spune:</p>', '<blockquote><a id="p297"></a>„Que les hommes révolutionnaires soient des <i>Romains“</i> [„Revoluţionarii să fie <i>romani“</i>]</blockquote>', '<p><a id="p298"></a>Robespierre, Saint-Just şi partidul lor au sucombat fiindcă au confundat <i>republica realist-democratică antică</i>, întemeiată pe <i>sclavia reală</i>, cu statul <i>reprezentativ spiritualist-democratic modern</i>, întemeiat pe <i>sclavia emancipată</i>, pe <i>societatea burgheză</i>. Ce eroare colosală să fii nevoit să recunoşti şi să sancţionezi în <i>drepturile omului</i> societatea burgheză modernă, societatea industriei, a concurenţei generale, a intereselor private care îşi urmăresc nestingherit scopurile, societatea anarhiei, a individualităţii naturale şi spirituale înstrăinate de sine, şi în acelaşi timp să vrei să anulezi după aceea în persoana unor indivizi izolaţi <i>manifestările de viaţă</i> ale acestei societăţi şi să construieşti totodată într-o formă <i>antică capul politic</i> al acestei societăţi!</p>', '<p><a id="p299"></a>Această eroare apare într-o lumină tragică atunci când, în ziua executării lui, Saint-Just, arătând în sala închisorii Conciergerie un panou mare pe care era scrisă <i>Declaraţia drepturilor omului</i>, exclamă cu mândrie: „C’est pourtant moi qui ai fait cela“ [„Şi totuşi eu am făcut această declaraţie“]. Dar acest panou proclama <i>drepturile</i> unui <i>om</i>, care nu poate fi omul republicii antice, după cum nici relaţiile sale <i>economice</i> şi <i>industriale</i> nu sunt cele <i>antice</i>.</p>', '<p><a id="p300"></a>Nu este locul aici să arătăm care este justificarea istorică a erorii <i>teroriştilor</i>.</p>', '<blockquote><a id="p301"></a>„După căderea lui Robespierre, <i>mişcarea</i> şi <i>progresul politic</i> s-au îndreptat cu paşi repezi spre punctul în care au devenit o pradă a lui <i>Napoleon</i>, astfel că nu mult după 18 Brumar <a href="javascript:void(0);" id="n46">[46]</a> el a putut să spună: «Cu prefecţii, cu jandarmii şi cu preoţii mei, pot să fac ce vreau cu Franţa»“.</blockquote>', '<p><a id="p302"></a>Istoria <i>profană</i>, dimpotrivă, ne spune că, abia după căderea lui Robespierre, progresul <i>politic</i>, care voise <i>să se întreacă</i> pe sine însuşi şi care <i>alunecase pe panta fantasticului</i>, începe să se realizeze <i>în mod prozaic</i>. Sub cârmuirea <i>Directoratului</i>, <a href="javascript:void(0);" id="n47">[47]</a> <i>societatea burgheză</i> — pe care revoluţia o liberase de cătuşele feudale şi o recunoscuse oficial, cu toate că <i>teroarea</i> voise s-o sacrifice unei forme antice de viaţă politică — izbucneşte într-un năvalnic torent de viaţă. Iureşul creării de întreprinderi comerciale şi industriale, setea de îmbogăţire, tumultul noii vieţi burgheze, care, gustată pentru întâia oară, mai are un caracter îndrăzneţ, uşuratic, frivol, ameţitor; progresul <i>real</i> al <i>proprietăţii funciare</i> franceze, a cărei structură feudală fusese sfărâmată de ciocanul revoluţiei şi pe care, în primul lor elan de activitate înfrigurată, nenumăraţii proprietari noi o supun acum unei culturi multilaterale; primele mişcări ale industriei devenite libere — iată unele manifestări de viaţă ale societăţii burgheze abia născute. <i>Societatea burgheză</i> este <i>pozitiv</i> reprezentată prin <i>burghezie</i>. Burghezia îşi <i>începe</i> deci dominaţia. <i>Drepturile omului</i> încetează de a exista <i>numai</i> în <i>teorie</i>.</p>', '<p><a id="p303"></a>Ceea ce a devenit prada lui Napoleon la 18 Brumar nu era mişcarea revoluţionară în genere, cum crede Critica luând drept bun afirmaţiile nedovedite ale d-lui van Rotteck sau Welcker, ci <i>burghezia liberală</i>. Ca să te convingi că este aşa, ajunge să citeşti discursurile legislatorilor de atunci. Citindu-le, te crezi transportat din Convenţia naţională într-o cameră de deputaţi din zilele noastre.</p>', '<p><a id="p304"></a><i>Napoleon</i> a fost întruchiparea ultimului act al bătăliei <i>terorismului revoluţionar</i> împotriva <i>societăţii burgheze</i>, proclamată tot de revoluţie, şi împotriva politicii acestei societăţi. Ce-i drept, Napoleon înţelegea de pe atunci esenţa <i>statului modern;</i> el înţelegea că baza acestuia o constituie dezvoltarea nestingherită a societăţii burgheze, mişcarea liberă a intereselor particulare etc. El s-a hotărât să recunoască şi să apere această bază. Napoleon nu era un terorist ameţit de visuri. Dar în acelaşi timp el mai considera că <i>statul</i> reprezintă <i>un scop în sine</i>, iar viaţa civilă nu este decât un vistiernic, nu este decât <i>subalternul</i> său, care nu are dreptul de a avea <i>o voinţă proprie</i>. El <i>a dus teroarea până la ultima ei limită</i>, <i>înlocuind revoluţia permanentă cu războiul permanent</i>. A satisfăcut până la saturaţie egoismul naţiunii franceze, dar a cerut în schimb ca afacerile burgheziei, desfătările, bogăţia etc. să fie sacrificate ori de câte ori aceste sacrificii erau impuse de scopul politic al cuceririlor. Oprimând în mod despotic liberalismul societăţii burgheze — idealismul politic al practicii ei de fiecare zi —, el nu cruţa nici interesele ei <i>materiale</i> cele mai esenţiale, comerţul şi industria, ori de câte ori aceste interese intrau în conflict cu propriile sale interese politice. Dispreţul lui faţă de întreprinzătorii industriali nu făcea decât să completeze dispreţul lui faţă de <i>ideologi</i>. Şi în politica internă el a luptat împotriva societăţii burgheze, ca împotriva unui adversar al statului întruchipat în persoana lui, stat pe care îl concepea ca scop în sine absolut. Astfel, de pildă, el a declarat în Consiliul de stat că nu va tolera ca marii latifundiari să-şi cultive sau să nu-şi cultive domeniile după bunul lor plac. Acelaşi sens l-a avut şi planul său de a monopoliza în mâinile statului <i>transportul mărfurilor</i>, pentru a subordona astfel statului comerţul. Comercianţii francezi au pregătit evenimentul care a zguduit pentru prima oară puterea lui Napoleon. Provocând prin mijloace artificiale o foamete, speculanţii parizieni l-au silit pe Napoleon să amâne cu aproape două luni începerea campaniei in Rusia şi în felul aoesta l-au făcut să pornească la război într-un anotimp prea înaintat.</p>', '<p><a id="p305"></a>După cum în persoana lui Napoleon burghezia liberală s-a ciocnit încă o dată cu terorismul revoluţionar, tot astfel în persoana Bourbonilor, în Restauraţie, ea s-a ciocnit încă o dată cu contrarevoluţia. În 1830 burghezia şi-a realizat, în sfârşit, dorinţele ei din 1789, cu deosebirea că <i>progresul</i> ei <i>politic</i> era acum <i>încheiat</i>, că pentru ea statul reprezentativ constituţional nu mai era idealul statului şi că, luptând pentru un stat reprezentativ constituţional, ea nu-şi mai închipuia că urmăreşte mântuirea lumii şi realizarea unor ţeluri omeneşti generale, ci, dimpotrivă, considera acest stat ca expresia <i>oficială</i> a puterii ei <i>exclusive</i> şi ca recunoaşterea <i>politică</i> a interesului ei <i>particular</i>.</p>', '<p><a id="p306"></a>Istoria revoluţiei franceze, care a început în 1789, nu s-a terminat încă în 1830, când a învins unul dintre momentele ei, îmbogăţit acum cu conştiinţa însemnătăţii lui <i>sociale</i>.</p>', '<h6 id="sigil_toc_id_32" style="text-align: center;"><a id="p307"></a>d) Bătălie critică împotriva materialismului francez</h6>', '<blockquote><a id="p308"></a>„Spinozismul a dominat secolul al XVIII-lea atât în forma sa franceză mai dezvoltată, care a făcut din materie substanţă, cât şi în deism, care a dat materiei un nume mai spiritualist... <i>Şcoala spinozistă franceză</i> şi adepţii deismului n-au fost decât două secte care purtau între ele controverse asupra adevăratului sens al sistemului lui <i>Spinoza</i>... Soarta simplă a acestui iluminism a fost ca el să piară şi să se dizolve în <i>romantism</i>, după ce a fost nevoit să devină prizonierul reacţiunii care începuse o dată cu mişcarea franceză“.</blockquote>', '<p><a id="p309"></a>Aşa spune Critica.</p>', '<p><a id="p310"></a>Istoriei critice a materialismului francez noi îi vom opune o schiţă sumară a istoriei sale profane, reale. Recunoaştem cu tot respectul prăpastia care desparte istoria aşa cum s-a petrecut în realitate de istoria aşa cum se petrece ea după decretul „Criticii absolute“, care creează în egală măsură atât vechiul cât şi noul. În sfârşit, dând ascultare prescripţiilor Criticii, „vom supune unui studiu perseverent“ întrebările: „de ce?“, „de unde?“, „încotro?“ pe care le pune istoria critică.</p>', '<p><a id="p311"></a>„Ca să vorbim <i>precis</i> şi <i>prozaic“</i>, iluminismul francez din secolul al XVIII-lea şi în special <i>materialismul francez</i> nu au fost numai o luptă împotriva instituţiilor politice existente, ca şi împotriva religiei şi teologiei existente, ci şi, în aceeaşi măsură, o luptă <i>făţişă</i> şi <i>declarată</i> împotriva <i>metafizicii secolului al XVII-lea</i> şi împotriva <i>oricărei metafizici</i>, în special împotriva metafizicii lui <i>Descartes</i>, <i>Malebranche</i>, <i>Spinoza</i> şi <i>Leibniz</i>. <i>Filozofia</i> a fost opusă <i>metafizicii</i>, aşa cum <i>Feuerbach</i> a opus <i>filozofia trează beţiei speculative</i> atunci când a luat pentru prima oară poziţie hotărâtă contra lui <i>Hegel</i>. <i>Metafizica</i> secolului al XVII-lea, înfrântă de iluminismul francez şi mai ales de <i>materialismul francez</i> al secolului al XVIII-lea, a trăit <i>o restaurare victorioasă</i> şi <i>substanţială (gehaltvolle)</i> în <i>filozofia germană</i>, şi în special în <i>filozofia speculativă germană</i> a secolului al XIX-lea. După ce <i>Hegel</i> a îmbinat în mod genial această metafizică cu întreaga metafizică ce i-a urmat şi cu idealismul german, întemeind un imperiu metafizic universal, oricărui atac împotriva teologiei i-a corespuns iarăşi, ca şi în secolul al XVIII-lea, un atac împotriva <i>metafizicii speculative</i> şi împotriva <i>oricărei metafizici în general</i>. Ea va fi învinsă pentru totdeauna de acel <i>materialism</i> care a fost dus la perfecţiune prin activitatea <i>speculaţiei</i> însăşi şi care coincide cu <i>umanismul</i>. Dar aşa cum <i>Feuerbach</i> a reprezentat în domeniul <i>teoriei materialismul</i> care coincide cu <i>umanismul</i>, — <i>socialismul</i> şi <i>comunismul</i> francez şi englez l-au reprezentat în domeniul <i>practicii</i>.</p>', '<p><a id="p312"></a>„Ca să vorbim <i>precis</i> şi <i>prozaic“</i>, există <i>două tendinţe</i> în <i>materialismul francez:</i> <i>una</i> porneşte de la <i>Descartes</i>, iar cealaltă de la <i>Locke</i>. Cea de-a doua este <i>prin excelenţă</i> un element al culturii <i>franceze</i> şi duce direct la <i>socialism</i>. Cea dintâi, materialismul <i>mecanicist</i>, duce la <i>ştiinţele naturii</i> propriu-zise, aşa cum s-au dezvoltat ele în Franţa. În cursul evoluţiei lor, cele două tendinţe se încrucişează între ele. Nu este cazul să examinăm mai amănunţit materialismul francez care porneşte direct de la <i>Descartes</i>, nici şcoala franceză a lui <i>Newton</i> şi nici dezvoltarea ştiinţelor naturii în Franţa în general.</p>', '<p><a id="p313"></a>De aceea ne mărginim să remarcăm următoarele:</p>', '<p><a id="p314"></a>În <i>fizica</i> sa, <i>Descartes</i> a atribuit <i>materiei</i> o forţă creatoare de sine stătătoare şi a considerat mişcarea <i>mecanică</i> drept viaţa materiei. El a separat complet <i>fizica</i> sa de <i>metafizica</i> sa. <i>În cadrul</i> fizicii sale, <i>materia</i> reprezintă unica <i>substanţă</i>, unica bază a existenţei şi a cunoaşterii.</p>', '<p><a id="p315"></a>Materialismul <i>mecanicist</i> francez a aderat la <i>fizica</i> lui <i>Descartes</i> şi a respins metafizica sa. Discipolii săi au fost prin profesiunea lor <i>antimetafizicieni</i>, adică <i>fizicieni</i>.</p>', '<p><a id="p316"></a><i>Medicul Le Roy</i> pune temelia acestei şcoli, în persoana medicului <i>Cabanis</i> ea atinge punctul său culminant, medicul <i>La Mettrie</i> este centrul ei. Descartes mai trăia când Le Roy a aplicat sufletului omenesc — la fel cu <i>La Mettrie</i> în secolul al XVIII-lea — constructia carteziană a <i>animalului</i> şi a declarat că sufletul este un <i>mod al corpului</i>, iar <i>ideile</i> sunt <i>mişcări mecanice</i>. Le Roy credea chiar că Descartes şi-a ascuns adevărata lui părere. Descartes a protestat. La sfârşitul secolului al XVIII-lea, <i>Cabanis</i> a desăvârşit materialismul cartezian în cartea sa: „Rapports du physique et du moral de l’homme“. <a href="javascript:void(0);" id="n48">[48]</a></p>', '<p><a id="p317"></a>Materialismul <i>cartezian</i> dăinuie şi azi în Franţa. El a dobândit mari succese în <i>ştiinţele mecanice ale naturii</i>, care, ca să vorbim <i>precis şi prozaic</i>, sunt cele din urmă care ar putea să fie acuzate de <i>romantism</i>.</p>', '<p><a id="p318"></a>Din momentul naşterii ei, <i>metafizica</i> secolului al XVII-lea, reprezentată în Franta mai ales prin <i>Descartes</i>, a avut ca antagonist <i>materialismul</i>. În persoana lui <i>Gassendi</i>, restauratorul materialismului <i>epicurian</i>, materialismul s-a ridicat împotriva lui Descartes. Materialismul francez şi englez au păstrat întotdeauna o legătură strânsă cu <i>Democrit</i> şi cu <i>Epicur</i>. Un alt adversar al metafizicii lui Descartes a fost materialistul <i>englez Hobbes</i>. Gassendi şi Hobbes şi-au învins adversarul mult timp după moartea lor, chiar în perioada în care acesta domnea oficial în toate şcolile franceze.</p>', '<p><a id="p319"></a><i>Voltaire</i> a remarcat că indiferenţa francezilor din secolul al XVIII-lea faţă de controversele dintre iezuiţi şi jansenişti <a href="javascript:void(0);" id="n49">[49]</a> se datora nu atât filozofiei, cât speculaţiilor financiare ale lui <i>Law</i>. Într-adevăr, răsturnarea metafizicii secolului al XVII-lea poate fi explicată prin influenţa teoriei materialiste a secolului al XVIII-lea numai în măsura în care însăşi această mişcare teoretică găseşte o explicare în caracterul practic al vieţii franceze de atunci. Această viaţă era axată pe linia prezentului imediat, a plăcerilor şi intereselor profane, a lumii <i>pământeşti</i>. Practicii sale antiteologice, antimetafizice, materialiste trebuiau să-i corespundă teorii antiteologice, antimetafizice, materialiste. Metafizica pierduse <i>în mod practic</i> orice credit. Aici nu vom arăta decât pe scurt evoluţia <i>teoretică</i> a acestui proces.</p>', '<p><a id="p320"></a>Metafizica secolului al XVII-lea (vezi Descartes, Leibniz etc.) mai avea un conţinut <i>pozitiv</i>, profan. Ea făcea descoperiri în matematică, în fizică şi în alte ştiinţe exacte care păreau a fi indisolubil legate de ea. Dar chiar la începutul secolului al XVIII-lea această legătură aparentă a fost distrusă. Ştiinţele pozitive s-au separat de metafizică şi şi-au delimitat domenii de sine stătătoare. Toată bogăţia metafizicii se limita acum numai la esenţe ale gândirii şi la lucruri cereşti, şi aceasta tocmai într-un timp când esenţele reale şi lucrurile pământeşti începeau să concentreze asupra lor tot interesul. Metafizica devenise anostă. În anul morţii lui Malebranche şi Arnauld, ultimii mari metafizicieni francezi ai secolului al XVII-lea, s-au născut <i>Helvétius</i> şi <i>Condillac</i>.</p>', '<p><a id="p321"></a>Omul care a subminat <i>pe plan teoretic</i> orice <i>încredere</i> în metafizica secolului al XVII-lea şi în orice metafizică în general a fost <i>Pierre Bayle</i>. Arma lui a fost <i>scepticismul</i>, făurit chiar din formulele magice ale metafizicii. Punctul lui de plecare a fost, la început, metafizica lui Descartes. După cum pe <i>Feuerbach</i> lupta împotriva teologiei speculative l-a adus în mod necesar pe făgaşul luptei împotriva <i>filozofiei speculative</i>, tocmai pentru că a văzut în speculaţie ultimul sprijin al teologiei şi pentru că a trebuit să-i silească pe teologi să revină de la ştiinţa lor aparentă la <i>credinţa grosolană</i>, respingătoare, tot aşa pe Bayle îndoielile religioase l-au făcut să se îndoiască de metafizică, care servea drept sprijin acestei credinţe. El a supus deci criticii întreaga dezvoltare istorică a metafizicii. A devenit istoriograful ei, pentru a scrie istoria morţii ei. El a combătut mai ales pe <i>Spinoza</i> şi pe <i>Leibniz</i>.</p>', '<p><a id="p322"></a><i>Pierre Bayle</i> nu numai că a dărâmat metafizica cu ajutorul scepticismului şi a pregătit astfel terenul pentru acceptarea materialismului şi a filozofiei bunului simţ în Franţa. El a prevestit apariţia <i>societăţii ateiste</i>, care avea să vină în curând, <i>demonstrând</i> că este posibilă existenţa unei societăţi compuse exclusiv din atei, că un ateu <i>poate</i> să fie un om cinstit, că nu ateismul, ci superstiţiile şi idolatria îl înjosesc pe om.</p>', '<p><a id="p323"></a><i>Pierre Bayle</i> a fost, după cum a spus un scriitor francez, <i>„ultimul metafizician</i> în <i>sensul secolului</i> al XVII-lea şi <i>primul filozof în sensul secolului al XVIII-lea“</i>.</p>', '<p><a id="p324"></a>Dar pe lângă combaterea negativă a teologiei şi a metafizicii secolului al XVII-lea era nevoie de un sistem <i>pozitiv</i>, <i>antimetafizic</i>. Era nevoie de o carte care să sintetizeze într-un sistem practica vieţii de atunci şi să-i dea o bază teoretică. Lucrarea lui <i>Locke</i> asupra originii intelectului uman a sosit de dincolo de Canalul Mânecii cum nu se poate mai la vreme. Ea a fost primită cu entuziasm, ca un oaspete mult aşteptat.</p>', '<p><a id="p325"></a>Se pune întrebarea: este oare <i>Locke</i> un discipol al lui <i>Spinoza?</i> Istoria „profană“ poate să răspundă:</p>', '<p><a id="p326"></a>Materialismul este fiul <i>adevărat</i> al <i>Marii Britanii</i>. Chiar şi scolasticul ei, <i>Duns Scot</i>, se întreba <i>„dacă materia nu poate să cugete“</i>.</p>', '<p><a id="p327"></a>Pentru a face cu putinţă o astfel de minune, el a recurs la atotputernicia lui dumnezeu, cu alte cuvinte el a impus <i>teologiei</i> să predice <i>materialismul</i>. Pe deasupra era şi <i>nominalist</i>. La materialiştii englezi găsim ca un element de bază nominalismul, care este în genere <i>prima expresie</i> a materialismului.</p>', '<p><a id="p328"></a>Adevăratul părinte al <i>materialismului englez</i> şi al întregii ştiinţe <i>experimentale moderne</i> este <i>Bacon</i>. Ştiinţele naturii sunt pentru el adevărata ştiinţă, iar <i>fizica</i> experimentală este partea cea mai de seamă a ştiinţelor naturii. <i>Anaxagoras</i> cu <i>homeomeriile</i> sale şi <i>Democrit</i> cu atomii săi sunt adesea citaţi de el. Conform doctrinei sale, <i>simţurile</i> nu înşeală şi sunt <i>izvorul</i> tuturor cunoştinţelor. Orice ştiinţă este <i>ştiinţă experimentală</i> şi constă în a aplica datelor senzoriale o <i>metodă raţională</i>. Inducţia, analiza, compararea, observarea, experimentarea sunt condiţiile de căpetenie ale unei metode raţionale. Dintre proprietăţile inerente <i>materiei</i>, cea dintâi şi cea mai importantă este <i>mişcarea</i>, nu numai ca mişcare <i>mecanică</i> şi <i>matematică</i>, ci şi mai mult ca <i>impuls</i>, ca <i>spirit vital</i>, ca <i>tensiune</i> sau, pentru a folosi o expresie a lui Jakob Böhme, ca un <i>chin (Qual)</i> al materiei. Formele primare ale acesteia din urmă sunt <i>forţe esenţiale</i> vii, individualizatoare, inerente ei, care creează deosebirile specifice.</p>', '<p><a id="p329"></a>La <i>Bacon</i>, primul creator al materialismului, acesta din urmă mai conţine într-o formă naivă germenii unei dezvoltări multilaterale. Materia, în toată strălucirea ei poetic-senzorială, surâde omului întreg. În schimb, doctrina însăşi, expusă sub formă de aforisme, e încă plină de inconsecvenţe teologice.</p>', '<p><a id="p330"></a>În dezvoltarea sa ulterioară, materialismul devine <i>unilateral</i>. <i>Hobbes</i> a fost acela care a <i>sistematizat</i> materialismul lui <i>Bacon</i>. Senzorialitatea îşi pierde culorile vii şi se transformă în senzorialitatea abstractă a <i>geometrului</i>. Mişcarea <i>fizică</i> este sacrificată în favoarea mişcării <i>mecanice</i> sau <i>matematice;</i> <i>geometria</i> este proclamată drept ştiinţa de căpetenie. Materialismul devine <i>ostil omului</i>. Pentru a putea învinge pe propriul său teren spiritul <i>imaterial</i> şi <i>ostil omului</i>, materialismul însuşi trebuie, la rândul lui, să-şi mortifice trupul şi să devină <i>ascet</i>. El se manifestă ca o <i>fiinţă cu intelect</i>, dar în schimb dezvoltă cu o consecvenţă necruţătoare şi toate concluziile intelectului.</p>', '<p><a id="p331"></a>Dacă simţurile omului constituie izvorul tuturor cunoştinţelor lui, raţionează Hobbes luând ca punct de plecare doctrina lui Bacon, atunci intuiţia, ideea, reprezentarea etc. nu sunt altceva decât fantome ale lumii materiale, mai mult sau mai puţin despuiată de forma ei senzorială. Ştiinţa poate numai să dea nume acestor fantome. <i>Un</i> nume poate fi utilizat pentru mai multe fantome. Ba pot exista chiar nume de nume. Dar ar fi o contradicţie ca, pe de o parte, să vezi în lumea senzorială originea tuturor ideilor, iar pe de altă parte să afirmi că un cuvânt ar fi ceva mai mult decât un cuvânt şi că în afară de esenţele reprezentate, totdeauna individuale, ar mai exista şi esenţe generale. O <i>substanţă necorporală</i> este ceva tot atât de contradictoriu ca şi un <i>corp necorporal</i>. <i>Corp</i>, <i>existenţă</i>, <i>substanţă</i> sunt una şi aceeaşi idee <i>reală</i>. Gândirea nu poate fi separată de materia <i>care</i> cugetă. Materia este subiectul tuturor schimbărilor. Cuvântul <i>infinit</i> este <i>lipsit de înţeles</i> dacă nu înseamnă capacitatea spiritului nostru de a adăuga fără sfârşit la o mărime dată. Deoarece numai ceea ce este material poate fi perceput, ştiut, nu se ştie <i>nimic</i> despre existenţa lui Dumnezeu. Numai propria mea existenţă este sigură. Orice pasiune omenească este o mişcare mecanică care încetează sau începe. Obiectivele impulsurilor — iată ce numim noi binele. Omul este supus aceloraşi legi ca şi natura. Puterea şi libertatea sunt identice.</p>', '<p><a id="p332"></a>Hobbes l-a sistematizat pe Bacon, fără însă a fundamenta în amănunţime principiul său de bază, şi anume principiul că lumea simţurilor este izvorul cunoştinţelor şi al ideilor.</p>', '<p><a id="p333"></a><i>Locke</i> fundamentează principiul lui Bacon şi al lui Hobbes în lucrarea sa asupra originii intelectului uman.</p>', '<p><a id="p334"></a>După cum Hobbes a spulberat prejudecăţile <i>teiste</i> ale materialismului baconian, tot astfel Collins, Dodwell, Coward, Hartley, Priestley etc. au desfiinţat ultima barieră teologică a senzualisnului lui Locke. Cel puţin pentru materialist, deismul nu este decât un mijloc comod şi lesnicios de a se descotorosi de religie.</p>', '<p><a id="p335"></a>Am arătat ma1 sus cât de binevenită a fost pentru francezi lucrarea lui Locke. Locke a întemeiat filozofia bunului simţ, adică a spus pe o cale ocolită că nu există o filozofie distinctă de simţurile sănătoase ale omului şi de intelectul bazat pe ele.</p>', '<p><a id="p336"></a>Discipolul <i>nemijlocit</i> şi tălmăcitorul <i>francez</i> al lui Locke, <i>Condillac</i>, a îndreptat imediat senzualismul lui Locke împotriva <i>metafizicii</i> secolului al XVII-lea. El a dovedit că francezii au respins-o pe bună dreptate ca pe un produs nereuşit al imaginaţiei şi al prejudecăţilor teologice. El a combătut sistemele lui <i>Descartes</i>, <i>Spinoza</i>, <i>Leibniz</i> şi <i>Malebranche</i>.</p>', '<p><a id="p337"></a>În lucrarea sa „Eseu asupra originii cunoştinţelor omeneşti“, Condillac a dezvoltat ideile lui Locke şi a dovedit că nu numai sufletul, ci şi simţurile, nu numai arta de a crea idei, ci şi arta percepţiei senzoriale sunt de domeniul <i>experienţei</i> şi al <i>obişnuinţei</i>. Întreaga dezvoltare a omului depinde deci de <i>educaţie</i> şi de <i>împrejurările exterioare</i>. Abia filozofia <i>eclectică</i> l-a înlăturat pe Condillac din şcolile franceze.</p>', '<p><a id="p338"></a>Deosebirea dintre materialismul <i>francez</i> şi cel <i>englez</i> corespunde deosebirii dintre cele două naţiuni. Francezii au dat materialismului englez esprit [spirit], carne şi sânge, elocvenţă. Ei i-au dat temperamentul şi graţia ce-i mai lipsea. Ei l-au <i>civilizat</i>.</p>', '<p><a id="p339"></a>Abia la <i>Helvétius</i>, care porneşte şi el de la Locke, materialismul dobândeşte caracterul specific francez. Helvétius îl aplică imediat în cercetarea fenomenelor vieţii sociale (Helvétius: „De l’homme“). <a href="javascript:void(0);" id="n50">[50]</a> Datele simţurilor şi egoismul, plăcerea şi interesul personal just înţeles constituie temelia oricărei morale. Egalitatea înnăscută a aptitudinilor intelectuale ale oamenilor, unitatea dintre progresul raţiunii şi progresul industriei, bunătatea înnăscută a omului, atotputernicia educaţiei — iată momentele principale ale sistemului său.</p>', '<p><a id="p340"></a>Scrierile lui <i>La Mettrie</i> ne oferă o îmbinare a materialismului cartezian cu materialismul englez. La Mettrie se foloseşte până în cele mai mici amănunte de fizica lui Descartes. „Omul-maşină“ <a href="javascript:void(0);" id="n51">[51]</a> construit de el are drept model animalul-maşină construit de Descartes. În lucrarea lui Holbach <i>„Systeme de la nature“</i>, <a href="javascript:void(0);" id="n52">[52]</a> partea consacrată fizicii reprezintă şi ea o îmbinare a materialismului francez cu cel englez, după cum partea consacrată moralei se sprijină în esenţă pe morala lui Helvétius. <i>Robinet</i> („De la nature“), materialistul francez care mai mult decât toţi a păstrat încă legătura cu metafizica şi prin aceasta şi-a atras laudele lui Hegel, se referă în mod expres la <i>Leibniz</i>.</p>', '<p><a id="p341"></a>Despre Volney, Dupuis, Diderot etc., ca şi depre fiziocraţi, nu mai este nevoie să vorbim după ce am arătat dubla obârşie a materialismului francez, care îşi are originea în fizica lui Descartes şi în materialismul englez, precum şi opoziţia materialismului francez faţă de <i>metafizica</i> secolului al XVII-lea, faţă de metafizica lui Descartes, Spinoza, Malebranche şi Leibniz. Germanii au putut să observe această opoziţie abia după ce au intrat ei înşişi în luptă împotriva <i>metafizicii speculative</i>.</p>', '<p><a id="p342"></a>După cum materialismul <i>cartezian</i> duce la <i>ştiinţele naturii în sensul strict al cuvântului</i>, cealaltă orientare a materialismului francez duce direct la <i>socialism</i> şi la <i>comunism</i>.</p>', '<p><a id="p343"></a>Nu este nevoie de o prea mare perspicacitate pentru a vedea că din teoriile materialismului despre bunătatea înnăscută a oamenilor şi despre egalitatea aptitudinilor lor intelectuale, despre atotputernicia experienţei, a deprinderii, a educaţiei, despre influenţa pe care împrejurările exterioare o exercită asupra omului, despre marea însemnătate a activităţii productive, despre dreptul la plăcere etc. reiese în mod necesar legătura materialismului cu comunismul şi cu socialismul. Dacă omul îşi soarbe toate cunoştinţele, senzaţiile etc. din lumea senzorială şi din experienţa pe care i-o furnizează această lume înseamnă că lumea empirică trebuie orânduită în aşa fel încât omul să afle în ea şi să-şi însuşească omenescul adevărat, să se cunoască pe sine ca om. Dacă interesul just înţeles constituie principiul oricărei morale, înseamnă că trebuie să tindem ca interesul particular al individului să coincidă cu interesul omenesc general. Dacă omul este neliber în sensul materialist al cuvântului, adică dacă este liber nu prin forţa negativă de a evita un lucru sau altul, ci prin forţa pozitivă de a-şi impune adevărata lui individualitate, nu trebuie să pedepsim individul pentru crimele comise, ci trebuie să distrugem izvoarele antisociale ale crimelor şi să dăm fiecăruia spaţiul social necesar pentru manifestările lui de viaţă esenţiale. Dacă împrejurările sunt acelea care îl formează pe om, trebuie să facem ca împrejurările să fie omeneşti. Dacă omul este prin natura lui o fiinţă socială înseamnă că numai în societate poate el să-şi dezvolte adevărata lui natură, iar forţa naturii lui trebuie apreciată nu după forţa indivizilor izolaţi, ci după forţa societăţii.</p>', '<p><a id="p344"></a>Aceste teze şi altele similare pot fi găsite aproape textual chiar la cei mai vechi dintre materialiştii francezi. Nu este locul aici să le examinăm mai îndeaproape. Ceea ce caracterizează tendinţa socialistă a materialismului este <i>apologia</i> pe care <i>Mandeville</i>, unul dintre primii discipoli englezi ai lui Locke, o face <i>viciilor</i>. El dovedeşte că în societatea <i>contemporană</i> viciile sunt <i>indispensabile</i> şi <i>folositoare</i>. Acesta nu era nicidecum o apologie a societăţii contemporane.</p>', '<p><a id="p345"></a><i>Fourier</i> porneşte direct de la doctrina materialiştilor francezi. <i>Babouviştii</i> au fost materialişti primitivi, neevoluaţi, dar şi comunismul evoluat îşi are originea <i>directă</i> în <i>materialismul francez</i>. Acest materialism, în forma pe care i-o dăduse <i>Helvétius</i>, se întoarce în patria lui de origine, în <i>Anglia</i>. Pe morala lui Helvétius îşi întemeiază <i>Bentham</i> sistemul său, sistemul <i>interesului just înţeles</i>, iar <i>Owen</i>, pornind de la sistemul lui <i>Bentham</i>, întemeiază comunismul englez. Exilat în Anglia, francezul <i>Cabet</i> este inluenţat de ideile comuniste de acolo şi, după întoarcerea sa în Franţa, devine aici cel mai popular, deşi totodată şi cel mai superficial reprezentant al comunismului. Comuniştii francezi cu o bază ştiinţifică mai serioasă: <i>Dézamy</i>, <i>Gay</i> etc., dezvoltă, ca şi Owen, doctrina <i>materialismului</i> ca doctrină a <i>umanismului real</i> şi ca bază <i>logică</i> a <i>comunismului</i>.</p>', '<p><a id="p346"></a>Să vedem acum de unde şi-a procurat d-l Bauer, sau Critica, materialele necesare pentru a face istoria critică a materialismului francez?</p>', '<p><a id="p347"></a>1. În <i>„Istoria</i> filozofiei“, <i>Hegel</i> înfăţişează materialismul francez ca <i>realizare</i> a substanţei spinoziste, ceea ce este în orice caz mult mai desluşit decât expresia „şcoala franceză a lui Spinoza“.</p>', '<p><a id="p348"></a>2. Din lucrarea lui Hegel „Istoria filozofiei“, d-l <i>Bauer</i> a înţeles că materialismul francez ar fi <i>şcoala</i> lui Spinoza. Dacă din întâmplare a găsit într-o altă lucrare a lui Hegel că deismul şi materialismul reprezintă <i>două partide care înjeleg în mod diferit unul şi acelaşi</i> principiu fundamental, ar însemna, după d-l Bauer, că Spinoza a avut <i>două</i> şcoli, între care s-au purtat controverse asupra sensului sistemului său. D-l Bauer ar fi putut să găsească în „Fenomenologia“ lui Hegel lămurirea la care ne referim. Aici scrie textual:</p>', '<blockquote><a id="p349"></a>„În problema esenţei absolute, <i>iluminismul</i> intră în conflict cu el insuşi... şi se împarte în <i>două partide</i>... Unul... numeşte acel absolut lipsit de predicate... <i>fiinţa supremă absolută</i>... Celălalt o numeşte <i>materie</i>... Şi una şi alta nu sunt decât <i>una şi aceeaşi</i> noţiune; deosebirea nu stă în natura lucrului, ci numai în diferitele puncte de plecare ale celor două construcţii“ (Hegel: „Fenomenologia“, pag. 420, 421, 422).</blockquote>', '<p><a id="p350"></a>3. În sfârşit, d-l Bauer ar mai fi putut găsi la Hegel că, dacă în dezvoltarea ei ulterioară substanţa nu se transformă în concept şi în conştiinţă de sine, ea duce la „romantism“. Ceva asemănător a afirmat la timpul său şi revista „Hallische Jahrbücher“. <a href="javascript:void(0);" id="n53">[53]</a></p>', '<p><a id="p351"></a>Dar <i>„spiritul“</i> trebuia cu orice preţ să impună „advesarului“ său, <i>materialismului</i>, o <i>„soartă neroadă“</i>.</p>', '<blockquote><a id="p352"></a><i>Notă</i>. Legătura materialismului francez cu Descartes şi cu Locke, precum şi opoziţia dintre filozofia secolului al XVIII-lea şi metafizica secolului al XVII-lea sunt expuse amănunţit în majoritatea lucrărilor <i>franceze</i> moderne din domeniul istoriei filozofiei. În combaterea criticii critice n-a trebuit să repetăm aici decât lucruri cunoscute. Dimpotrivă, legătura materialismului din secolul al XVIII-lea cu <i>comunismul</i> francez şi englez din secolul al XIX-lea mai are nevoie de o analiză amănunţită. Ne mărginim să reproducem aici câteva pasaje mai caracteristice din Helvétius, Holbach şi Bentham.</blockquote>', '<blockquote><a id="p353"></a>1. <i>Helvétius:</i> „Oamenii nu sunt răi, dar sunt supuşi intereselor lor. Nu trebuie deci să ne plângem de răutatea oamenilor, ci de nepriceperea legiuitorilor, care întotdeauna au opus interesul particular interesului general“. — „Până acum moraliştii n-au avut nici un succes, deoarece trebuie să cercetăm adinc legislaţia pentru a smulge rădăcinile care dau naştere viciului. În New Orleans femeile pot să-şi lase bărbaţii îndată ce se satură de ei. În astfel de ţări nu se găsesc femei prefăcute, pentru că n-au nici un interes să se prefacă“. — „Morala nu este decât o ştiinţă deşartă dacă n-o îmbinăm cu politica şi cu legislaţia“. — „Pe moraliştii ipocriţi îi recunoaştem, pe de o parte, după indiferenţa cu care privesc viciile distrugătoare de state, iar pe de altă parte după vehemenţa cu care atacă viciile în viaţa privată“. — „Oamenii nu se nasc nici buni nici răi, dar se nasc capabili de a fi buni sau răi, după cum îi uneşte sau îi desparte un interes comun“. — „Dacă cetăţenii n-ar putea să-şi făurească fericirea lor particulară fără a făuri totodată fericirea generală, n-ar mai exista oameni vicioşi, în afară numai de nebuni“ („De l’esprit“, Paris, 1822, I, <a href="javascript:void(0);" id="n54">[54]</a> pag. 117, 240, 241, 249, 251, 339 şi 369). — Deoarece după Helvétius educaţia — prin care el nu înţelege (comp. loc. cit., paq, 390) numai educaţia în sensul obişnuit al cuvântului, ci ansamblul condiţiilor de viaţă ale individului — este aceea care-l formează pe om, rezultă că dacă, pe de o parte, este nevoie de o transformare care să desfiinţeze contradicţia dintre interesul particular şi interesul general, pe de altă parte pentru realizarea unei astfel de transformări este nevoie de o schimbare radicală a conştiinţei: „Marile transformări nu se pot înfăptui decât prin slăbirea respectului stupid al popoarelor faţă de legile şi obiceiurile vechi“ (pag. 260, loc. cit.) sau, cum spune în altă parte, „prin desfiinţarea ignoranţei“.</blockquote>', '<blockquote><a id="p354"></a>2. <i>Holbach</i>. „Ce n’est que lui-même que l’homme peut aimer dans les objets qu’il aime; ce n’est que lui-même qu’il peut affectionner dans les êtres de son espèce“. „L’homme ne peut jamais se separer de lui-même dans aucun instant de sa vie: il ne peut se perdre de vue“. „C’est toujours notre utilité, notre intérêt... qui nous fait hair ou aimer les objels“ [„În obiectele iubite de om, el nu se poate iubi decât pe sine însuşi; în afecţiunea pentru fiinţele din specia sa, el nu se poate iubi decât pe sine însuşi“. „Omul nu se poate despărţi niciodată de el însuşi, în nici o clipă din viaţa lui: el nu se poate pierde din vedere“. „Totdeauna folosul nostru, interesul nostru... este acela care ne face să urâm sau să iubim obiectele“.] („Système social“, t. I, Paris, 1822, pag. 80, 112). dar: „L’homme pour son propre intérêt doit aimer les autres hommes puisqu’ils sont nécessaires à son bien-être... La morale lui prouve, que de tous les êtres le <i>plus nécessaire à l’homme c’est l’homme“</i> [„Omul trebuie, în propriul său interes, să iubească pe ceilalţi oameni, fiindcă sunt necesari bunei sale stări... Morala îi dovedeşte că dintre toate fiinţele <i>cea mai necesară omului este omul“</i>.] (pag. 76). „La vraie morale, ainsi que la vraie politique, est celle qui cherche à approcher les hommes, afin de les faire travailler par des efforts réunis à leur bonheur mutuel. Toute morale qui sépare <i>nos intérêts de ceux de nos associés</i> est fausse, insensée, contraire à la nature“ [„Adevărata morală, ca şi adevărata politică, este aceea care caută să-i apropie pe oameni unii de alţii ca să-i facă să-şi făurească cu eforturi comune fericirea lor mutuală. Orice morală care separă <i>interesele noastre de acelea ale asociaţilor noştri</i> este falsă, absurdă, contrară naturii“.] (pag. 116). „Aimer les autres... <i>c’est confondre nos intérêts avec ceux de nos associés</i>, afin de travailler à <i>l’utilité commune</i>... <i>La vertu</i> n’est que <i>l’utilité des hommes réunis en société“</i> [„A iubi pe ceilalţi... înseamnă <i>a contopi interesele noastre cu acelea ale asociaţilor noştri</i> spre a lucra pentru <i>folosul comun</i>. <i>Virtutea</i> nu este decât <i>folosul oamenilor reuniţi în societate“</i>.] (pag. 77). „Un homme sans passions ou sans désirs cesserait d’être un homme... Parfaitement détaché de lui-même, comment pourrait-on le déterminer à s’atacher à d’autres? „Un homme, indifférent pour tout, privé de passions, qui se suffirait à lui-même, ne serait plus un être sociable... La vertu n’est que la <i>communication du bien“</i> [„Un om fără pasiuni sau fără dorinţe ar înceta să mai fie om... Fiind complet detaşat de el însuşi, ce l-ar putea hotărî să se ataşeze de alţi oameni?“ „Un om indiferent faţă de orice, lipsit de pasiuni, care îşi este suficient lui însuşi, n-ar mai fi o fiinţă sociabilă... Virtutea nu este decât <i>transmiterea binelui“</i>.] (loc cit., pag. 118). „La morale religieuse ne servit jamais à rendre les mortels plus sociables“ [„Morala religioasă n-a servit niciodată pentru a face pe muritori mai sociabili“.] (pag, 36, loc, cit.)</blockquote>', '<blockquote><a id="p355"></a>3. <i>Bentham</i>. Din Bentham nu cităm decât un pasaj în care acesta combate „interesul general în sensul politic al cuvântului“. „L’interêt des individus... doit céder a l’intérêt public. Mais... qu’est-ce que cela signifie? Chaque individu n’est il pas partie du public autant que chaque autre? Cet intérêt public, que vous personnifiez, n’est qu’un terme abstrait; il ne représente que la masse des intérêts individuels... S’il était bon de sacrifier la fortune d’un individu pour augmenter celle des autres, il serait encore mieux d’en sacrifier un second, un troisième, sans qu’on puisse assigner aucune limite... Les intérêts individuels sont les seuls interets réels“ [„Interesul indivizior... trebuie să cedeze în faţa interesului public. Dar... ce înseamnă aceasta? Fiecare individ nu face oare parte din public la fel ca oricare altul? Acest interes public, pe care îl personificaţi, nu este decât un termen abstract; el nu reprezintă decât masa intereselor individuale... Dacă se consideră că e bine să se sacrifice averea unui individ pentru a o mări pe a celorlalţi, ar fi şi mai bine ca să se sacrifice un al doilea, un al treilea individ, fără să se poată fixa nici o limită... Interesele individuale sunt singurele interese reale“.] (Bentham: „Théorie des peines et des récompenses“ etc., Paris, 1826, ediţia a III-a, II, pag. [229,] 230).</blockquote>', '<h6 id="sigil_toc_id_33" style="text-align: center;"><a id="p356"></a>e) Înfrângerea finală a socialismului</h6>', '<blockquote><a id="p357"></a>„Francezii au creat o serie de <i>sisteme</i> în problema cum trebuie să fie <i>organizată masa;</i> dar, deoarece au considerat că masa, aşa cum este ea, ar fi un material utilizabil, ei au trebuit să ajungă la <i>creaţii fanteziste“</i>.</blockquote>', '<p><a id="p358"></a>Francezii şi englezii au demonstrat, dimpotrivă, şi au demonstrat destul de amănunţit, că ordinea socială actuală organizează „masa <i>aşa cum</i> este ea“ şi că, prin urmare, reprezintă <i>organizarea</i> masei. Urmând pilda dată de „Allgemeine Zeitung“, <a href="javascript:void(0);" id="n55">[55]</a> Critica se descotoroseşte de toate sistemele socialiste şi comuniste cu ajutorul expresiei <i>temeinice: creaţii fanteziste</i>.</p>', '<p><a id="p359"></a>După ce a zdrobit în felul acesta socialismul şi comunismul din alte ţări, Critica îşi mută operaţiile de război în Germania.</p>', '<p><a id="p360"></a>„Când <i>iluminiştii germani</i> s-au văzut dintr-o dată înşelaţi în speranţele lor din 1842 şi în dezorientarea lor nu mai ştiau încotro <i>să se îndrepte</i>, le-a sosit la timp <i>ştirea</i> despre noile sisteme <i>franceze</i>. Acum puteau vorbi de ridicarea claselor de jos ale poporului şi în felul acesta credeau că scapă de întrebarea dacă şi ei, la rândul lor, nu făceau parte din rândurile masei, care trebuie căutată nu numai în păturile de jos“.</p>', '<p><a id="p361"></a>După cum se vede, în apologia trecutului literar al lui Bauer, Critica şi-a epuizat în aşa măsură întregul ei stoc de motive binevoitoare, încât nu mai găseşte pentru mişcarea socialistă germană o altă explicaţie decât „dezorientarea“ iluminiştilor în anul 1842. „Din fericire, le-a sosit ştirea despre noile sisteme <i>franceze“</i>. De ce nu despre cele <i>engleze?</i> Din motivul <i>critic</i> hotărâtor că volumul lui <i>Stein:</i> „Comunismul şi socialismul Franţei de azi“ <a href="javascript:void(0);" id="n56">[56]</a> nu i-a adus d-lui Bauer nici o ştire despre noile sisteme engleze. Este acelaşi motiv hotărâtor pentru care în elucubraţiile Criticii despre sistemele socialiste figurează întotdeauna numai <i>sistemele franceze</i>.</p>', '<p><a id="p362"></a>Ilumiştii germani, ne luminează critica în continuare, au săvârşit un păcat împotriva duhului sfânt. Ei s-au ocupat de „clasele de jos ale poporului“, deja existente în 1842, pentru <i>a scăpa</i> de întrebarea, pe atunci încă <i>in</i>existentă: ce rang sunt ei chemati să ocupe în <i>ordinea critică</i> a lumii ce urma să fie întemeiată în anul 1843: rangul de oaie sau de ţap, de critic critic sau de masă impură, de Spirit sau de Materie? Dar înainte de toate ar fi trebuit să se gândească serios la <i>mântuirea</i> critică a propriului lor <i>suflet</i>, căci la ce mi-ar folosi întreaga lume, cu clasele de jos ale poporului cu tot, dacă îmi pierd sufletul?</p>', '<blockquote><a id="p363"></a>„Dar o fiinţă spirituală nu poate fi ridicată pe o treaptă mai înaltă fără ca ea să se schimbe, şi nu poate să se schimbe atâta timp cât nu s-a lovit de o rezistenţă înverşunată“.</blockquote>', '<p><a id="p364"></a>Dacă Critica ar cunoaşte mai bine mişcarea claselor de jos ale poporului, ea ar şti că rezistenţa înverşunată de care acestea se lovesc în viaţa practică le face să se schimbe zilnic. Noua literatură în versuri şi în proză care emană de la clasele de jos ale poporului în Franţa şi în Anglia ar dovedi Criticii că şi fără <i>oblăduirea</i> directă a <i>sfântului duh</i> al <i>criticii critice</i> clasele de jos ale poporului ştiu să se ridice pe o treaptă superioară de dezvoltare spirituală.</p>', '<p><a id="p365"></a>„Aceia care“ — continuă să <i>divagheze</i> critica absolută — „nu au <i>în bagajul lor altceva decât</i> cuvântul <i>«organizarea masei»“</i> etc.</p>', '<p><a id="p366"></a>Despre „organizarea muncii“ s-a vorbit mult, deşi nici această „lozincă“ nu vine de la socialişti, ci de la partidul politic radical din Franţa, care a încercat să împace politica cu socialismul. Dar despre „organizarea masei“ ca problemă care abia trebuie rezolvată n-a vorbit nimeni înaintea criticii critice. Dimpotrivă, s-a arătat că <i>societatea burgheză</i>, descompunerea vechii societăţi <i>feudale</i>, <i>este</i> tocmai această organizare a masei.</p>', '<p><a id="p367"></a>Critica ne serveşte între ghilimele (Gänsefüsse) <a href="javascript:void(0);" id="n57">[57]</a> această descoperire a ei. Gâsca care i-a gâgâit d-lui Bauer această parolă pentru salvarea Capitoliului <a href="javascript:void(0);" id="n58">[58]</a> nu este alta decât <i>propria</i> lui <i>gâscă</i>, <i>critica critică</i>. Ea a organizat din nou masa, construind-o ca pe adversarul absolut al Spiritului. Opoziţia dintre spirit şi masă este „organizarea“ critică „a societăţii“, în care Spiritul sau Critica reprezintă <i>munca</i> organizatoare, masa reprezintă <i>materia primă</i>, iar istoria reprezintă <i>produsul</i>.</p>', '<p><a id="p368"></a>După marile victorii pe care, în a treia sa campanie, critica absolută le-a repurtat asupra revoluţiei, asupra materialismului şi asupra socialismului, ne întrebăm: care este <i>rezultatul final</i> al acestor isprăvi herculeiene? Rezultatul nu este decât că toate aceste mişcări <i>au dispărut</i> fără nici un rezultat, pentru că ele mai <i>erau critică amestecată cu masă</i> sau <i>spirit amestecat cu materie</i>. Până şi în propriul trecut literar al d-lui Bauer, Critica a descoperit lucruri care denotă o multilaterală pângărire a Criticii prin masă. Dar dacă în loc de a face critică ea face aici apologie, dacă în loc de a se dezice de trecut critica îl <i>„consolidează“</i>, dacă, în loc de a vedea <i>în amestecarea spiritului cu carnea</i> moartea spiritului însuşi, ea, dimpotrivă, vede în amestecarea <i>cu spirit a cărnii</i> viaţa chiar şi <i>a cărnii baueriene</i>, în schimb ea devine cu atât mai necruţătoare şi înclină cu atât mai hotărât spre <i>terorism</i> de îndată ce critica nedesăvârşită şi amestecată încă cu masa încetează să fie <i>opera</i> d-lui Bauer, ci apare ca operă a unor popoare întregi şi a unor francezi şi englezi profani, de îndată ce critica nedesăvârşită nu mai poartă denumirile: „Problema evreiască“, „Cauza dreaptă a libertăţii“ sau „Stat, religie şi partid“, ci denumirile de revoluţie, materialism, socialism şi comunism. În felul acesta, Critica a pus capăt pângăririi spiritului prin materie şi a criticii prin masă, cruţând propriul ei trup şi răstignind trupul altora.</p>', '<p><a id="p369"></a>În orice caz, într-un fel sau într-altul, critica absolută a înlăturat din calea ei „spiritul amestecat cu carnea“ şi „critica amestecată cu masa“. Locul acestui amestec necritic l-a luat <i>separarea</i> absolut critică a spiritului de carne, a criticii de masă, adică opunerea lor absolută. Această opunere, în forma ei <i>istorică mondială</i> în care constituie adevăratul interes istoric al prezentului, constă în a opune pe d-l Bauer &amp; Co., sau Spiritul, tot restului speciei umane ca materie.</p>', '<p><a id="p370"></a>Revoluţia, materialismul şi comunismul şi-au îndeplinit deci misiunea istorică. <i>Pieirea</i> lor a pregătit calea <i>stăpânului</i> critic. Osana!</p>', '<h6 id="sigil_toc_id_34" style="text-align: center;"><a id="p371"></a>f) Circuitul speculativ al criticii absolute şi filozofia conştiinţei de sine</h6>', '<p><a id="p372"></a><i>Critica</i>, după ce a atins o pretinsă <i>desăvârşire</i> şi puritate într-un <i>singur</i> domeniu, n-a comis <i>deci</i> decât o <i>eroare</i>, o „simplă“ „inconsecvenţă“ atunci când n-a dat dovadă de o „puritate“ şi „desăvârşire“ asemănătoare în <i>toate celelalte</i> domenii. Acel „singur“ domeniu critic nu este altul decât domeniul <i>teologiei</i>. Teritoriul <i>pur</i> al acestui domeniu se întinde de la <i>„Critica sinopticilor“</i> de Bruno Bauer până la „Creştinismul dezvăluit“ de Bruno Bauer, ca ultimă fortăreaţă de frontieră.</p>', '<blockquote><a id="p373"></a>„Critica modernă“ — ni se spune — „s-a răfuit în sfârşit cu spinozismul; de aceea a fost din partea ei o inconsecvenţă să presupună în mod naiv într-un singur domeniu <i>substanţa</i>, fie şi numai în legătură cu unele puncte fals interpretate“.</blockquote>', '<p><a id="p374"></a>Dacă mai înainte mărturisirea că Critica s-a încurcat în prejudecăţi politice a fost atenuată imediat prin afirmaţia că „în fond“ ea nu s-a încurcat decât <i>„foarte puţin!“</i>, acum mărturisirea <i>inconsecvenţei</i> este atenuată prin specificarea că Critica nu a fost inconsecventă decât în <i>unele puncte</i> fals interpretate. Vina nu era deci a d-lui Bauer; vinovate erau <i>punctele false</i> care, asemenea unor cai nărăvaşi, au <i>luat-o razna</i>, trăgând după ele Critica.</p>', '<p><a id="p375"></a>Câteva citate vor arăta că, după ce a învins <i>spinozismul</i>, Critica a ajuns la <i>idealismul hegelian</i>, că de la <i>„substanţă“</i> a ajuns la alt <i>monstru metafizic</i>, la <i>„Subiect“</i>, la <i>„substanţă ca proces“</i>, la <i>„conştiinţa de sine infinită“</i>, şi că rezultatul final la care ajunge critica „desăvârşită“ şi „pură“ este <i>restabilirea teoriei creştine a creaţiei</i> într-o formă <i>speculativă</i>, <i>hegeliană</i>.</p>', '<p><a id="p376"></a>Să deschidem mai întâi „Critica sinopticilor“:</p>', '<blockquote><a id="p377"></a>„Strauss rămâne credincios punctului de vedere potrivit caruia <i>substanţa</i> este absolutul. Tradiţia religioasă, în această formă de generalitate care n-a atins încă determinarea reală şi raţională a generalităţii, care nu poate fi atinsă decât în <i>conştiinţa de sine</i>, în <i>individualitatea</i> şi <i>infinitatea</i> acesteia, nu este altceva decât <i>substanţa</i> care a ieşit din simplicitatea ei logică şi a luat, ca <i>putere a comunităţii</i>, o formă determinată de existenţă“ („Critica sinopticilor“, vol. I, prefaţa, pag. VI[—VII]).</blockquote>', '<p><a id="p378"></a>Să lăsăm în voia soartei lor „Generalitatea care atinge determinarea“, „individualitatea şi infinitatea“, adică conceptul hegelian. În loc să spună că concepţia promovată în teoria lui <i>Strauss</i> despre „puterea comunităţii“ şi despre „tradiţie“ îşi găseşte expresia ei <i>abstractă</i>, <i>hieroglifa</i> ei logic-metafizică în reprezentarea spinozistă a <i>substanţei</i>, Bauer obligă <i>„substanţa să iasă</i> din <i>simplicitatea</i> ei <i>logică</i> şi să ia o formă determinată de existenţă ca putere a comunităţii“. El întrebuinţează aparatul miraculos al lui <i>Hegel</i> care obligă <i>„categoriile metafizice“</i> — aceste abstracţii scoase din realitate — să iasă din <i>logică</i>, unde sunt dizolvate în <i>„simplicitatea“</i> gândirii, şi sa ia „o formă determinată“ de existenţă fizică sau omenească, le obligă să se încarneze. Ajutor, <i>Hinrichs!</i></p>', '<blockquote><a id="p379"></a>„Această opinie“ — continuă Critica să argumenteze împotriva lui Strauss — „este o opinie mistică, pentru că, ori de cite ori vrea să explice şi să arate în mod concret procesul din care s-a născut istoria evanghelică, ea nu este în stare decât să ne dea o <i>aparenţă</i> de proces. [...] Teza că «istoria evanghelică îşi are izvoarele şi originea in tradiţie» spune de <i>două ori</i> acelaşi lucru: «tradiţia» şi «istoria evanghelică». Ce-i drept, ea stabileşte şi o relaţie între ele, dar nu ne spune în care <i>proces interior al substanţei</i> îşi au originea dezvoltarea şi interpretarea“.</blockquote>', '<p><a id="p380"></a>După <i>Hegel</i>, <i>substanţa</i> trebuie concepută ca <i>proces interior</i>. Iată cum caracterizează el <i>dezvoltarea</i> din punctul de vedere al substanţei:</p>', '<blockquote><a id="p381"></a>„Dacă privim mai îndeaproape această <i>desfăşurare</i>, vedem că ea are loc nu pentru că unul şi acelaşi lucru ia forme diverse, — nu, ea este <i>repetarea</i> informă a <i>unuia şi aceluiaşi lucru</i>, care nu contine decât... o <i>aparenţă</i> plicticoasă de diversitate“ („Fenomenologia“, prefaţă, pag. 12).</blockquote>', '<p><a id="p382"></a><i>Ajutor, Hinrichs!</i></p>', '<p><a id="p383"></a>D-l Bauer continuă:</p>', '<blockquote><a id="p384"></a>„Critica trebuie deci să se indrepte impotriva ei însăşi şi să caute o rezolvare a <i>substanţialităţii mistice</i>... acolo unde ne duce <i>dezvoltarea substanţei însăşi;</i> or, aceasta ne duce la generalitatea şi la determinarea ideii şi la existenţa ei reală, la <i>conştiinţa de sine infinită“</i>.</blockquote>', '<p><a id="p385"></a>Critica lui <i>Hegel</i> împotriva punctului de vedere al substanţialităţii continuă:</p>', '<blockquote><a id="p386"></a>„Ermetismul substanţei trebuie să dispară, şi aceasta trebuie ridicată pe treapta <i>conştiinţei de sine“</i> (loc. cit., pag. 7).</blockquote>', '<p><a id="p387"></a>Şi la Bauer <i>conştiinţa de sine</i> este <i>substanţa ridicată pe treapta conştiinţei de sine</i> sau <i>conştiinţa de sine ca substanţă;</i> dintr-un <i>predicat al omului</i>, conştiinţa de sine s-a transfomat într-un <i>subiect independent</i>. Acesta este caricatura <i>metafizică-teologică</i> a omului <i>despărţit</i> de natură. Ceea ce constituie deci <i>esenţa</i> acestei conştiinţe de sine nu este <i>omul</i>, ci <i>ideea</i>, a cărei <i>existenţă reală</i> este conştiinţa de sine. Este ideea <i>devenită om</i> şi de aceea ea este <i>infinită</i>. Toate însuşirile <i>omeneşti</i> se prefac astfel <i>în chip mistic</i> în însuşiri ale imaginarei <i>„conştiinţe de sine infinite“</i>. De aceea d-l Bauer spune <i>răspicat</i> despre această „conştiinţă de sine infinită“ că <i>totul</i> îşi are în ea <i>originea</i> şi îşi găseşte în ea <i>explicaţia</i>, adică <i>raţiunea sa de a fi</i>. Ajutor, <i>Hinrichs!</i></p>', '<p><a id="p388"></a>D-l Bauer continuă:</p>', '<blockquote><a id="p389"></a>„Forţa <i>relaţiei de substanţialitate</i> rezidă în impulsul său, care ne duce la concept, la idee şi la conştiinţa de sine“.</blockquote>', '<p><a id="p390"></a><i>Hegel</i> spune:</p>', '<blockquote><a id="p391"></a>„Aşadar, <i>conceptul</i> este <i>adevărul</i> substanţei“. „Trecerea de la <i>relaţia de substanţialitate</i> se efectuează în virtutea necesităţii sale imanente şi nu arată nimic altceva decât că Conceptul este adevărul substanţei“. „Ideea este conceptul adecvat“. „Conceptul... care a atins o existenţă liberă... nu este nimic altceva decât <i>Eul</i> sau <i>conştiinţa de sine pură“</i> (Hegel: <i>„Logica“</i>. Opere, ediţia a 2-a, vol. 5, pag. 6, 9, 299, 13).</blockquote>', '<p><a id="p392"></a>Ajutor, <i>Hinrichs!</i></p>', '<p><a id="p393"></a>D-l Bauer este extrem de amuzat atunci când, în a sa „Literatur-Zeitung“, mai spune:</p>', '<blockquote><a id="p394"></a>„Chiar <i>Strauss</i>, care n-a ştiut <i>să ducă până la capăt critica sistemului hegelian</i>, deşi prin critica lui incompletă a dovedit necesitatea de a o duce până la capăt“ etc.</blockquote>', '<p><a id="p395"></a>În lucrarea sa „Critica sinopticilor“, însuşi d-l Bauer a vrut să ne ofere nu o <i>critică completă</i> a sistemului hegelian, ci în cazul cel mai bun o <i>completare a sistemului hegelian</i>, cel puţin în ceea ce priveşte aplicarea lui în domeniul teologiei.</p>', '<p><a id="p396"></a>El spune despre critica sa (prefaţă la „Critica sinopticilor“, pag. XXI) că este „ultima manifestare a unui anumit sistem“, care nu este altul decât cel <i>hegelian</i>.</p>', '<p><a id="p397"></a>Controversa dintre <i>Strauss</i> şi <i>Bauer</i> cu privire la <i>substanţă</i> şi la <i>conştiinţă de sine</i> este o controversă <i>în cadrul</i> speculaţiei <i>hegeliene</i>. În sistemul lui Hegel există trei elemente: <i>substanţa spinozistă</i>, <i>conştiinţa de sine fichteană</i> şi <i>unitatea hegeliană</i>, necesarmente contradictorie, a acestor două elemente: <i>spiritul absolut</i>. Primul element este <i>natura</i> travestită metafizic, considerată în <i>separarea</i> ei de om; al doilea element este <i>spiritul</i> travestit metafizic, considerat în <i>separarea</i> lui de natură; al treilea element este <i>unitatea</i>, travestită metafizic, a ambilor factori, <i>omul real</i> şi <i>specia umană</i> reală.</p>', '<p><a id="p398"></a><i>Strauss</i> şi Bauer au aplicat amândoi în domeniul teologiei, într-un mod pe deplin consecvent, <i>sistemul lui Hegel</i>. Primul a luat <i>ca punct de plecare spinozismul</i>, al doilea <i>fichteismul</i>. Amândoi supun <i>criticii</i> sistemul lui Hegel, în măsura în care la el fiecare dintre cele două elemente arătate este <i>denaturat</i> de celălalt, în timp ce ei au dat fiecăruia dintre aceste elemente o dezvoltare <i>unilaterală</i>, deci consecventă. De aceea, în critica lor, amândoi <i>merg mai departe</i> decât Hegel, dar totodată continuă să rămână <i>în limitele</i> speculaţiei acestuia, fiecare reprezentând numai <i>una</i> dintre laturile sistemului lui. <i>Feuerbach</i> este primul <i>care</i>, <i>pornind de la punctul de vedere hegelian</i>, l-a completat şi l-a criticat pe <i>Hegel</i>. Reducând spiritul <i>absolut</i>, metafizic, la <i>„omul real întemeiat pe natură“</i>, el a desăvârşit <i>critica religiei</i> şi în acelaşi timp a schiţat cu măiestrie <i>trăsăturile fundamentale ale criticii speculaţiei hegeliene</i> şi deci ale <i>criticii oricărei metafizici în general</i>.</p>', '<p><a id="p399"></a>Ce-i drept, la d-l Bauer nu <i>sfântul duh</i> este acela care dictează evanghelistului textul evangheliei, ci <i>conştiinţa de sine infinită</i>.</p>', '<blockquote><a id="p400"></a>„Nu trebuie să mai ascundem faptul că înţelegerea justă a istoriei evanghelice are şi <i>bazele</i> ei <i>filozofice</i>, <i>şi anume în filozofia conştiinţei de sine“</i> <i>(Bruno Bauer:</i> „Critica sinopticilor“, prefaţa, pag. XV).</blockquote>', '<p><a id="p401"></a>Această <i>filozofie</i> baueriană <i>a conştiinţei de sine</i>, precum şi <i>rezultatele</i> pe care le-a obţinut d-l Bauer din critica făcută de el teologiei, trebuie caracterizată prin câteva pasaje din <i>„Creştinismul dezvăluit“</i>, <i>ultima</i> lui lucrare în domeniul filozofiei religiei.</p>', '<p><a id="p402"></a>Iată ce se spune acolo despre <i>materialiştii francezi:</i></p>', '<blockquote><a id="p403"></a>„Din moment ce <i>adevărul</i> materialismului — <i>filozofia conştiinţei de sine</i> — a fost găsit şi din moment ce <i>conştiinţa de sine</i> a fost cunoscută ca <i>totul</i>, ca rezolvare a enigmei <i>substanţei spinoziste</i> şi ca adevărata <i>causa sui</i> [cauză de sine]... la ce bun mai există <i>Spiritul? La ce bun mai există conştiinţa de sine?</i> Ca şi cum <i>conştiinţa de sine</i>, afirmând <i>lumea</i>, afirmând <i>deosebirea</i> şi creându-se <i>pe sine însăşi</i> în ceea ce creează, doarece suprimă apoi <i>deosebirea dintre lucrul creat şi ea însăşi</i> şi nu este deci ea însăşi decât [în actul creaţiei şi] în mişcare, ca şi cum această conştiinţă de sine nu şi-ar avea scopul în această mişcare, care este chiar conştiinţa de sine şi în care aceasta se posedă pentru prima oară pe sine însăşi!“ („Creştinismul dezvăluit“, pag. 113).</blockquote>', '<blockquote><a id="p404"></a>„Materialiştii francezi au conceput, desigur, mişcările conştiinţei de sine drept mişcările esenţei generale, ale materiei, dar ei <i>încă nu</i> au putut să vadă că <i>mişcarea universului</i> a devenit <i>cu adevărat mişcare</i> pentru sine şi a ajuns la unitatea cu ea însăşi abia ca <i>mişcare a conştiinţei de sine“</i> (loc. cit., pag. [114—]115).</blockquote>', '<p><a id="p405"></a>Ajutor, <i>Hinrichs!</i></p>', '<p><a id="p406"></a>În limba obişnuită, <i>prima teză</i> înseamnă: adevărul <i>materialismului</i> îl constituie <i>contrariul</i> materialismului — <i>idealismul absolut</i>, adică exclusiv, neînfrânat. Conştiinţa de sine, <i>spiritul</i>, este <i>totul</i>. În afara conştiinţei de sine, în afara spiritului, nu există <i>nimic</i>. „Conştiinţa de sine“, <i>„spiritul“</i>, este creatorul atotputernic al lumii, al cerului şi al pământului. <i>Lumea</i> este o manifestare de viaţă a conştiinţei de sine, care este nevoită <i>să se exteriorizeze</i> şi să ia o <i>înfăţişare de sclav</i>, dar deosebirea dintre lume şi conştiinţa de sine nu este decât o <i>deosebire aparentă</i>. Conştiinţa de sine nu deosebeşte de ea însăşi <i>nimic real</i>. Lumea nu este decât o <i>distincţie</i> metafizică pe care o face conştiinţa de sine, o himeră a creierului ei eteric şi o <i>închipuire</i> a ei. De aceea ea suprimă din nou aparenţa, admisă pentru o clipă, că în afară de ea ar mai exista ceva, şi nu recunoaşte în „creaţia“ ei vreun obiect real, adică un obiect care să se deosebească realmente de ea. Şi abia prin această mişcare <i>conştiinţa de sine</i> se produce pe sine ca ceva absolut, căci, pentru a fi un idealist absolut, idealistul <i>absolut</i> trebuie în mod necesar să repete în continuu acest <i>proces sofistic:</i> să transforme mai întâi într-o simplă <i>aparenţă</i>, într-o simplă nălucire a creierului <i>său</i>, lumea existentă <i>în afara lui</i> şi să califice apoi această <i>fantomă</i> drept ceea ce este într-adevăr, adică drept o fantezie pură, pentru ca la urmă să poată proclama existenţa lui unică, exclusivă, nestingherită nici măcar de aparenţa unei lumi exterioare.</p>', '<p><a id="p407"></a>În limba obişnuită, teza a doua înseamnă: materialiştii francezi au conceput, desigur, mişcările materiei ca mişcări însufleţite, dar ei n-au putut încă să vadă că acestea nu sunt mişcări <i>materiale</i>, ci <i>ideale</i>, că sunt mişcări ale conştiinţei de sine, deci pure mişcări ale gândirii. Ei n-au putut încă să vadă că mişcarea reală a universului n-a devenit reală şi adevărată decât ca mişcare <i>ideală</i> a conştiinţei de sine, mişcare liberă şi eliberată de <i>materie</i>, adică de <i>realitate;</i> cu alte cuvinte, ei n-au putut încă să vadă că o mişcare <i>materială</i>, distinctă de mişcarea ideală din creier, nu există decât în <i>aparenţă</i>. Ajutor, <i>Hinrichs!</i></p>', '<p><a id="p408"></a>Această <i>teorie speculativă a creaţiei</i> se găseşte aproape cuvânt cu cuvânt la <i>Hegel;</i> şi poate fi găsită chiar în <i>prima</i> lui lucrare, în „Fenomenologia“:</p>', '<blockquote><a id="p409"></a><i>„Exteriorizarea conştiinţei de sine</i> este aceea care produce <i>lumea lucrurilor</i>... În această exteriorizare, conştiinţa de sine se afirmă ca <i>obiect</i> sau afirmă obiectul ca <i>pe ea însăşi</i>. Pe de altă parte, acest proces cuprinde totodată şi un alt moment, şi anume că conştiinţa de sine <i>suprimă</i> şi absoarbe din nou în sine această <i>exteriorizare</i> şi această <i>lume obiectivă</i>... Aceasta este <i>mişcarea conştiinţei“</i> (Hegel: „Fenomenologia“, pag. [574—]575).</blockquote>', '<blockquote><a id="p410"></a>„Coştiinţa de sine are un <i>conţinut</i>, pe care îl deosebeşte <i>de ea</i>... În însăşi <i>deosebirea</i> lui, acest conţinut este <i>Eul</i>, căci el este <i>mişcarea</i> de autosuprimare... Acest conţinut, exprimat mai precis, nu este altceva decât <i>însuşi procesul mişcării indicate</i> mai sus; căci el este <i>spiritul</i> care parcurge singur şi <i>pentru sine însuşi</i>, ca <i>spirit</i>, propriul său proces lăuntric“ (loc. cit., pag. [582—]583).</blockquote>', '<p><a id="p411"></a>Despre această teorie hegeliană a creaţiei, <i>Feuerbach</i> spune:</p>', '<blockquote><a id="p412"></a>„Materia este autoexteriorizarea spiritului. Prin aceasta, materia însăşi dobândeşte spirit şi intelect; dar în acelaşi timp ea este afirmată din nou ca o esenţă <i>neadevărată</i> şi <i>lipsită de existenţă</i>, deoarece numai esenţa care se restabileşte din această exteriorizare, adică esenţa care se dezbară de materie, de senzorialitate, este enunţată ca esenţă desăvârşită, care a atins forma ei adevărată. Prin urmare, lumea naturală, materială, senzorială este supusă aici unei negări asemănătoare celei la care este supusă în teologie <i>natura otrăvită de păcatul originar“</i> („Filozofia viitorului“, pag. 35).</blockquote>', '<p><a id="p413"></a>D-l Bauer apără deci materialismul împotriva <i>teologiei necritice</i>, reproşându-i în acelaşi timp faptul că n-a devenit „încă“ <i>teologie critică</i>, <i>teologie raţională</i>, <i>speculaţie hegeliană</i>. <i>Hinrichs! Hinrichs!</i></p>', '<p><a id="p414"></a>D-l Bauer, care promovează acum în <i>toate</i> domeniile opoziţia <i>sa</i> faţă de <i>substanţă</i>, <i>a sa filozofie a conştiinţei de sine</i> sau filozofie a Spiritului, trebuie în consecinţă să aibă de-a face în toate domeniile numai cu <i>nălucile</i> propriei lui <i>închipuiri</i>. Critica este în mâinile lui instrumentul cu care el transformă în simplă <i>aparenţă</i> şi în gândire <i>pură</i> tot ce pretinde încă, <i>în afara conştiinţei de sine infinite</i>, să aibă o existenţă materială <i>finită</i>. În noţiunea de substanţă, el nu contestă <i>iluzia metafizică</i>, ci sâmburele <i>profan</i> — <i>natura</i>, natura aşa cum există <i>în afara</i> omului şi aşa cum este ca natură proprie a omului. A nu presupune în nici un domeniu <i>substanţa</i> — el foloseşte încă acest limbaj — înseamnă deci pentru el: a nu recunoaşte nici o <i>existenţă</i> distinctă de gândire, nici o <i>energie a naturii</i> distinctă de <i>spontaneitatea spiritului</i>, nici o <i>forţă esenţială omenească</i> distinctă de <i>intelect</i>, nici o <i>suferinţă</i> distinctă de <i>activitate</i>, nici o <i>înrâurire străină</i> distinctă de <i>acţiunea proprie</i>, nici un <i>sentiment</i> şi nici o <i>voinţă</i> distincte de <i>cunoaştere</i>, nici o <i>inimă</i> distinctă de <i>cap</i>, nici un <i>obiect</i> distinct de <i>subiect</i>, nici o <i>practică</i> distinctă de <i>teorie</i>, nici un <i>om</i> distinct de <i>critic</i>, nici o <i>comunitate reală</i> distinctă de <i>generalitatea abstractă</i>, nici un <i>Tu</i> distinct de <i>Eu</i>. D-l Bauer este deci consecvent atunci când merge până la a se identifica <i>pe sine</i> însuşi cu <i>conştiinţa de sine infinită</i>, cu <i>spiritul</i>, adică atunci când în locul acestor creaţii ale sale îl pune pe creatorul lor. Tot atât de consecvent procedează el atunci când respinge, ca <i>masă îndărătnică</i> şi ca <i>materie</i>, tot <i>restul lumii</i>, care se încăpăţânează să se considere a fi ceva <i>diferit</i> de ceea ce a creat <i>el</i>, d-l Bauer. Şi el nădăjduieşte că:</p>', '<p class="quote" style="text-align: center;"><a id="p415"></a>Mult nu va mai dăinui,<br/>Deodat’ cu corpurile va pieri <a href="javascript:void(0);" id="n59">[59]</a></p>', '<p><a id="p416"></a><i>Propria</i> lui nemulţumire de a nu fi putut să supună până acum</p>', '<p class="quote" style="text-align: center;"><a id="p417"></a>„Acest <i>ceva</i>, această lume <i>fără slavă“</i>,</p>', '<p class="noind"><a id="p418"></a>se transformă sub pana lui, într-un mod tot atât de consecvent, în <i>nemulţumirea de sine</i> a acestei lumi, iar revolta criticii critice împotriva dezvoltării omenirii se transformă în revolta <i>de masă</i> <i>(massenhafte</i> Empörung) a omenirii împotriva criticii lui, împotriva Spiritului, împotriva d-lui Bruno Bauer &amp; Co.</p>', '<p><a id="p419"></a>Din capul locului, d-l Bauer a fost <i>teolog</i>, dar nu un teolog obişnuit, ci un <i>teolog critic</i> sau un <i>critic teolog</i>. Încă pe vremea când era exponentul cel mai inveterat al <i>vechii</i> ortodoxii <i>hegeliene</i>, când îmbrăca într-o formă speculativă toate <i>absurdităţile religioase</i> şi <i>teologice</i>, el proclama fără încetare că <i>critica</i> este <i>proprietatea</i> lui <i>particulară</i>. El desemna pe atunci critica lui <i>Strauss</i> sub denumirea de critică <i>omenească</i> şi, în opozitie cu ea, afirma <i>în mod categoric</i> dreptul criticii <i>divine</i>. Mai târziu el a despuiat de veşmântul ei religios marea <i>încredere de sine</i> sau <i>conştiinţa de sine</i>, care constituia sâmburele ascuns al acestei divinităţi, şi, după ce a transformat-o într-o fiinţă de sine stătătoare, a ridicat-o, sub firma <i>„conştiinţei de sine infinite“</i>, la rangul de principiu al criticii. În <i>propria</i> lui mişcare, el a efectuat apoi mişcarea pe care „filozofia conştiinţei de sine“ o descrie ca act de viaţă absolut. El a suprimat din nou „deosebirea“ dintre <i>conştiinţa de sine infinită</i>, ca „produs al creaţiei“, şi subiectul care creează, adică <i>el însuşi</i>, şi a cunoscut că, în mişcarea ei, conştiinţa de sine infinită <i>„nu era decât el însuşi“</i> şi că, prin urmare, mişcarea universului nu devine <i>reală</i> şi <i>adevărată</i> decât în propria lui mişcare ideală.</p>', '<p><a id="p420"></a><i>Întoarsă în sine însăşi</i>, critica <i>divină</i> se restabileşte în chip raţional, conştient, critic; <i>existenţa în sine</i> devine <i>existenţă în sine</i> şi <i>pentru sine</i> şi abia <i>la sfârşit începutul</i> devine ceva împlinit, înfăptuit şi revelat. Critica <i>divină</i>, spre <i>deosebire</i> de critica <i>omenească</i>, s-a revelat ca <i>critică</i>, ca <i>critică pură</i>, ca <i>critică critică</i>. Apologia vechiului şi noului testament a fost înlocuită cu apologia vechilor şi noilor opere ale d-lui Bauer. Opoziţia <i>teologică</i> dintre dumnezeu şi om, dintre spirit şi trup, dintre infinit şi finit s-a transformat în opoziţia <i>critică-teologică</i> dintre Spirit, Critică, sau d-l Bauer, pe de o parte, şi <i>materie</i>, <i>masă</i> sau lumea profană, pe de altă parte. Opoziţia teologică dintre credinţă şi raţiune s-a transformat în opoziţia critică-teologică dintre <i>bunul simţ</i> omenesc şi gândirea pur critică. „Zeitschrift für spekulative Theologie“ <a href="javascript:void(0);" id="n60">[60]</a> s-a transformat în publicaţia critică „Literatur-Zeitung“. În sfârşit, <i>mântuitorul religios</i> al lumii s-a realizat în <i>mântuitorul critic</i> al lumii, adică în d-l <i>Bauer</i>.</p>', '<p><a id="p421"></a>Ultimul stadiu în care se află d-l Bauer nu reprezintă o anomalie în evoluţia lui; este <i>întoarcerea</i> sa <i>în</i> sine din <i>exteriorizarea</i> sa. Se înţelege de la sine că momentul în care critica <i>divină s-a exteriorizat</i> şi şi-a depăşit limitele coincide cu momentul în care s-a trădat în parte pe ea însăşi, creând ceva <i>omenesc</i>.</p>', '<p><a id="p422"></a><i>Critica absolută</i>, reîntoarsă la punctul ei de plecare, a terminat <i>circuitul speculativ</i> şi, o dată cu aceasta, <i>drumul vieţii</i> ei. Mişcarea ei ulterioară nu este decât o <i>pură rotire în sine însăşi</i>, ridicată deasupra oricărui interes de <i>masă</i>, şi de aceea nu prezintă nici un interes pentru masă.</p>'],
'idChr': '1.06',
'title': 'CAPITOLUL VI. Critica critică absolută, sau critica în persoana d-lui Bruno',
},
{'content': ['<p class="noind" style="text-align: center;"><a id="p0"></a>CAPITOLUL VII</p>', '<h3 style="text-align: center;" title="CAPITOLUL VII. Corespondenţa criticii critice"><a id="p1"></a>Corespondenţa criticii critice</h3>', '<p>\xa0</p>', '<h5 id="sigil_toc_id_35" style="text-align: center;"><a id="p2"></a>1) Masa critică</h5>', '<p class="right"><a id="p3"></a>Où peut-on être mieux<br/>Qu’au sein de sa familie? <a href="javascript:void(0);" id="n61">[61]</a></p>', '<p><a id="p4"></a>Critica critică, în existenţa ei <i>absolută</i> în persoana d-lui Bruno, a declarat că <i>masa</i> omenirii, întreaga omenire care nu este critică critică, este <i>opusul</i> ei, <i>obiectul</i> ei <i>esenţial: esenţial</i> pentru că masa există ad majorem gloriam dei [spre mai marea glorie a lui dumnezeu], a Criticii, a Spiritului; <i>obiect</i> pentru că nu este decât <i>materia</i> criticii critice. Critica critică a proclamat că raportul dintre ea şi masă este <i>raportul istoric mondial</i> al contemporaneităţii.</p>', '<p><a id="p5"></a>Dar simpla declaraţie că eşti în opoziţie cu lumea întreagă nu este de ajuns pentru a face din această opoziţie o <i>opoziţie istorică mondială</i>. Poţi să-ţi închipui că eşti o piatră de care se poticneşte toată lumea, pentru simplul motiv că din stângăcie te poticneşti peste tot. Ca să existe o opoziţie istorică mondială nu este suficient să declari că lumea este opusul <i>tău;</i> mai este nevoie ca, pe de altă parte, <i>lumea</i> să te declare opusul ei esenţial, <i>să</i> te <i>recunoască</i> şi să te trateze ca atare. Critica critică îşi procură această recunoaştere prin <i>corespondenţa</i> ei, care are menirea de a atesta în faţa lumii rolul ei de mântuitor critic, precum şi <i>nemulţumirea</i> generală a lumii, stârnită de evanghelia critică. Critica critică îşi este sieşi obiect, în calitate de <i>obiect al lumii</i>. Corespondenţa are sarcina de a o <i>prezenta ca atare</i>, ca <i>interes mondial</i> al momentului de faţă.</p>', '<p><a id="p6"></a>Critica critică se consideră <i>subiect absolut</i>. Subiectul absolut are nevoie de cult. Un cult <i>real</i> nu poate fi conceput fără terţe persoane — indivizi credincioşi. De aceea <i>sfânta familie din Charlottenburg</i> primeşte de la corespondenţii ei cultul ce i se cuvine. Corespondenţii îi spun <i>ceea ce</i> ea <i>este</i> şi ceea ce adversarul ei, masa, <i>nu este</i>.</p>', '<p><a id="p7"></a>Prezentând astfel drept opinie a lumii opinia criticii despre ea însăşi şi <i>transformând în realitate conceptul</i> ei, critica comite, fără îndoială, o inconsecvenţă. <i>Chiar înăuntrul ei</i> se constată <i>formarea unei mase</i> de un gen aparte, şi anume formarea unei mase critice care are menirea modestă de a fi ecoul neobosit al lozincilor criticii. De dragul consecvenţei, această inconsecvenţă este scuzabilă. Critica critică, care nu se simte la ea acasă în lumea păcătoasă, este nevoită să-şi creeze în propria ei casă o lume păcătoasă.</p>', '<p><a id="p8"></a>Calea unui corespondent al criticii critice, membru al masei critice, nu este presărată cu trandafiri; este o cale anevoioasă, spinoasă, o cale critică. Critica critică este un stăpân spiritualist, spontaneitate pură, actus purus, intolerant faţă de orice înrâurire <i>din afară</i>. De aceea corespondentul nu trebuie să fie decât un <i>subiect aparent</i> şi nu trebuie să manifeste decât în <i>aparenţă</i> o atitudine <i>de sine stătătoare</i> faţă de critica critică, o dorinţă de a-i comunica ceva nou şi original. În <i>realitate</i>, el nu este decât <i>produsul</i> propriu al criticii; în el critica se ascultă pe sine însăşi, <i>obiectivată</i> pentru o clipă sub forma unei fiinţe de sine stătătoare.</p>', '<p><a id="p9"></a>De aceea corespondenţii nu pierd nici un prilej pentru a da necontenit asigurări că critica critică singură <i>ştie</i>, <i>vede</i>, <i>înţelege</i>, <i>află</i> ceea ce în <i>aparenţă</i> i se comunică chiar în clipa aceea. Astfel, de pildă, <i>Zerrleder</i> întrebuinţează următoarele întorsături de frază: „Înţelegeţi acest lucru? Dv. ştiţi. O ştiţi pentru a doua şi a treia oară. Acum aţi auzit îndeajuns pentru ca dv. înşivă să înţelegeţi totul“.</p>', '<p><a id="p10"></a><i>Fleischhammer</i>, corespondentul din Breslau, scrie: „Dar că“ etc. „este tot atât de puţin o enigmă pentru dv. ca şi pentru mine“. Sau <i>Hirzel</i>, corespondentul din Zürich: „Aţi aflat, desigur, şi dv.“ Corespondentul critic respectă atât de scrupulos înţelegerea absolută a Criticii critice, încât îi atribuie o înţelegere chiar acolo unde nu este absolut nimic de înţeles. De pildă, <i>Fleischhammer</i> scrie:</p>', '<blockquote><a id="p11"></a>„Mă veţi <i>înţelege“</i> (!) <i>„pe deplin“</i> (!) „dacă vă voi spune că nu poţi să ieşi pe stradă fără să întâlneşti tineri clerici catolici în lungile lor sutane şi mantale negre“.</blockquote>', '<p><a id="p12"></a>Ba mai mult, în <i>teama</i> lor, corespondenţii <i>aud</i> cum critica critică <i>spune</i>, <i>răspunde</i>, <i>exclamă</i>, <i>îi ia în derâdere!</i></p>', '<p><a id="p13"></a>Asfel, de pildă, <i>Zerrleder:</i> „Dar, îmi veţi spune dv.: ei bine, ascultaţi“. Apoi <i>Fleischhammer:</i> „Dar aud de pe acum ce <i>spuneţi;</i> nici eu n-am vrut să spun prin aceasta <i>decât că“</i>. Iar <i>Hirzel:</i> „Edelmann, veţi <i>exclama</i> dv.“ Sau un corespondent din Tübingen: <i>„Să nu</i> mă <i>luaţi în derâdere!“</i></p>', '<p><a id="p14"></a>Corespondenţii mai recurg de aceea şi la următoarea formulă: ei, cică, aduc la cunoştinţa criticii critice <i>fapte</i> şi aşteaptă din partea ei <i>interpretarea spirituală</i> a acestor fapte; ei îi procură <i>premise</i> şi o lasă pe ea să tragă <i>concluzia</i>, sau <i>se scuză</i> chiar că rumegă lucruri pe care aceasta le cunoaşte de mult.</p>', '<p><a id="p15"></a>Iată-l, de pildă, pe <i>Zerrleder:</i></p>', '<blockquote><a id="p16"></a>„Corespondentul dv. nu poate decât să vă dea o imagine, o descriere a faptelor. <i>Spiritul</i> care însufleţeşte aceste lucruri <i>vă este</i>, <i>desigur</i>, cunoscut“. Sau: „Şi acum veţi trage <i>singur concluzia“</i>.</blockquote>', '<p><a id="p17"></a>Sau <i>Hirzel:</i></p>', '<blockquote><a id="p18"></a>„Despre faptul că orice creaţie se naşte din ceea ce îi este diametral opus, despre această teză speculativă <i>nu mă încumet</i> să discut cu dv.“</blockquote>', '<p><a id="p19"></a>Uneori <i>constatările</i> corespondentului nu reprezintă decât <i>împlinirea şi confirmarea profeţiilor</i> critice.</p>', '<p><a id="p20"></a>Astfel <i>Fleischhammer</i> scrie:</p>', '<blockquote><a id="p21"></a>„Prezicerea dv. s-a împlinit“.</blockquote>', '<p><a id="p22"></a>Sau <i>Zerrleder:</i></p>', '<blockquote><a id="p23"></a>„Tendinţele despre care v-am scris că se răspândesc tot mai mult în Elveţia, departe de a fi funeste, sunt, dimpotrivă, tendinţe <i>fericite</i>... care nu fac <i>decât să confirme ideea pe care dv</i>. aţi exprimat-o atât de des“ etc.</blockquote>', '<p><a id="p24"></a>Critica critică simte uneori nevoia de a sublinia atitudinea condescendentă de care dă dovadă citind corespondenţele şi răspunzând la ele, atitudine pe care o motivează prin faptul că corespondentul a reuşit să ducă la bun sfârşit o sarcină oarecare. Astfel d-l Bruno îi scrie corespondentului din Tübingen:</p>', '<blockquote><a id="p25"></a>„Este într-adevăr o inconsecvenţă din partea mea să răspund la scrisoarea ta... Pe de altă parte... ai făcut iarăşi o observaţie atit de <i>justă</i>, încât... nu pot <i>să-ţi refuz</i> explicaţia cerută“.</blockquote>', '<p><a id="p26"></a>Critica critică pune pe corespondenţii ei să-i scrie <i>din provincie</i>, cuvânt prin care trebuie să înţelegem nu provincia în sensul politic, care, după cum se ştie, nu există nicăieri în Germania, ci <i>provincia critică</i>, a cărei capitală este Berlinul, — Berlinul, reşedinţa patriarhilor criticii şi a sfintei familii critice, pe când în provincie locuieşte masa critică. Numai cu plecăciuni şi cu scuze se încumetă <i>provincialii critici</i> să solicite atenţia <i>forului suprem critic</i>.</p>', '<p><a id="p27"></a>Astfel, un anonim îi scrie d-lui <i>Edgar</i>, care, ca membru al sfintei familii, este şi el un domn cu vază:</p>', '<blockquote><a id="p28"></a>„Onorate domn! Drept <i>scuză</i> pentru aceste rânduri pe care vi le adresez, invoc imprejurarea că tinerii se apropie bucuros unii de alţii pe terenul aspiraţiilor comune <i>(diferenţa de vârstă</i> dintre noi nu este decât de doi ani)“.</blockquote>', '<p><a id="p29"></a>Acest tovarăş de vârstă al d-lui Edgar se intitulează <i>singur</i>, printre altele, <i>fiinţa filozofiei celei mai noi</i>. Nu este oare în firea lucrurilor ca Critica să fie în corespondenţă cu Fiinţa filozofiei? Când tovarăşul de vârstă al d-lui Edgar ne asigură că nu mai are <i>dinţi</i> aceasta nu este decât o aluzie la esenţa lui <i>alegorică</i>. Această „fiinţă a filozofiei celei mai noi“ „a învăţat de la <i>Feuerbach</i> să introducă în concepţia obiectivă momentul culturii“. El ne dă pe loc o mostră care ilustrează <i>cultura</i> şi <i>concepţia</i> sa, asigurându-l pe d-l Edgar că şi-a format o <i>„concepţie totală</i> despre nuvela lui“ intitulată „Trăiască principiile ferme!“ <a href="javascript:void(0);" id="n62">[62]</a> şi mărturisind cinstit în acelaşi timp că intenţia d-lui Edgar este departe de a-i fi clară. Mai mult, în încheiere el anulează propria sa asigurare că şi-a format o concepţie totală, întrebând: „Sau <i>v-am înţeles cu totul greşit?“</i>. După această mostră vom găsi că este în firea lucrurilor ca fiinţa filozofiei celei mai noi să se exprime astfel despre masă:</p>', '<blockquote><a id="p30"></a><i>„Noi</i> trebuie <i>să coborâm</i> măcar o dată la nivelul <i>minţii omeneşti de rând</i>, pentru a cerceta şi a dezlega nodul magic care o împiedică să pătrundă în <i>oceanul nemărginit al gândirii“</i>.</blockquote>', '<p><a id="p31"></a>Cine vrea să-şi facă o idee completă despre masa critică trebuie să citească <i>corespondenţa</i> d-lui <i>Hirzel</i> din Zürich (nr. V). Acest nenorocit învaţă pe de rost lozincile critice, dând dovadă de o sârguinţă de-a dreptul înduioşătoare şi de o memorie demnă de laudă. Nu lipsesc nici frazele preferate ale d-lui Bruno despre bătăliile purtate de el, despre campaniile întreprinse şi conduse de el. Cu adevărat însă îşi îndeplineşte d-l <i>Hirzel</i> rolul său de membru al masei critice atunci când se ridică cu înverşunare împotriva <i>masei profane</i> şi împotriva atitudinii ei faţă de <i>critica critică</i>.</p>', '<p><a id="p32"></a>El vorbeşte despre masa care îşi închipuie că participă la făurirea istoriei, despre „masa pură“, despre „critica pură“, despre „puritatea acestei opoziţii“ — „opoziţie atât de pură cum n-a existat niciodată în istorie“ —, despre <i>„atitudinea de nemulţumire“</i>, „deşărtăciunea absolută, proasta dispoziţie, lipsa de curaj, insensibilitatea, timiditatea, furia şi înverşunarea masei împotriva criticii“, despre „masa a cărei unică raţiune de a fi este de a opune împotrivire criticii, pentru a o face mai tăioasă şi mai vigilentă“. El vorbeşte despre „crearea din ceea ce este diametral opus“, despre faptul că critica este mai presus de sentimentul <i>urii</i> şi de alte afecte pământeşti. La această abundenţă de cuvinţele critice se rezumă toată contribuţia d-lui <i>Hirzel</i> la <i>„Literatur-Zeitung“</i>. În timp ce reproşează <i>masei</i> că se mulţumeşte cu simpla „părere“, cu „bunăvoinţa“, cu „fraza“, cu „credinţa“ etc., el însuşi, ca membru al <i>masei critice</i>, se mulţumeşte cu fraze care exprimă „părerea“ sa „critică“, „credinţa“ sa „critică“, „bunăvoinţa“ sa „critică“ şi lasă pe d-l Bruno &amp; Co. „să acţioneze, să lucreze, să lupte“ şi „să creeze opere“.</p>', '<p><a id="p33"></a>Cu toată imaginea înspăimântătoare pe care membrii „masei critice“ ne-o dau despre tensiunea istorică mondială dintre lumea profană şi „critica critică“, pentru necredincioşi cel puţin rămâne nestabilit însuşi faptul existenţei acestei tensiuni <i>istorice mondiale</i>. Repetând servil şi necritic „închipuirile“ şi „pretenţiile“ criticii, corespondenţii nu dovedesc decât că ideile fixe ale stăpânului sunt şi ideile fixe ale slugii. Ce-i drept, unul dintre corespondenţii critici încearcă să aducă dovezi pe bază de <i>fapte</i>.</p>', '<blockquote><a id="p34"></a>„Vedeţi — scrie el sfintei familii — că «Literatur-Zeitung» îşi atinge scopul, adică nu găseşte <i>nici un răsunet</i>. Ea ar putea să găsească răsunet numai în cazul când ar fi la unison cu sărăcia de idei şi când dv. aţi păşi falnic în fruntea ei acompaniat de clinchetul de fraze al unei orchestre turceşti de categorii obişnuite“.</blockquote>', '<p><a id="p35"></a>Clinchetul de fraze al unei orchestre turceşti de categorii obişnuite! După cum vedeţi, corespondentul critic se străduieşte să nu păşească pe drumul bătut al frazelor „obişnuite“. Explicaţia pe care o dă faptului că „Literatur-Zeitung“ nu găseşte răsunet trebuie să fie însă respinsă ca pur <i>apologetică</i>. Acest fapt ar putea mai degrabă să fie explicat în sensul că critica critică este de <i>acord</i> cu marea <i>masă</i>, şi anume cu marea masă a scribilor care nu găsesc nicăieri <i>nici un</i> răsunet.</p>', '<p><a id="p36"></a>Prin urmare, nu este de ajuns faptul că corespondenţii critici întrebuinţează formulele critice ca „rugăciune“ către sfânta familie şi totodată ca „formulă de blestem“ împotriva masei. Este nevoie de corespondenţi <i>necritici</i>, de corespondenţi <i>de masă</i> <i>(massenhafte</i> Korrespondenten), de <i>adevăraţi</i> soli ai <i>masei</i> pe lângă critica critică, pentru a dovedi <i>adevărata</i> tensiune care există între masă şi critică.</p>', '<p><a id="p37"></a>De aceea critica critică face loc şi <i>masei necritice</i>. Ea pune pe nişte <i>reprezentanţi</i> naivi ai acestei mase <i>să-i trimită corespondenţe</i>, să admită că opoziţia dintre masă şi critică este importantă, absolută şi să umple lumea de <i>strigăte desperate</i>, implorând critica s-o izbăvească de această opoziţie.</p>', '<h5 id="sigil_toc_id_36" style="text-align: center;"><a id="p38"></a>2) „Masa necritică“ şi „critica critică“</h5>', '<h6 id="sigil_toc_id_37" style="text-align: center;"><a id="p39"></a>a) „Masa încăpăţânată“ şi „masa nesatisfăcută“</h6>', '<p><a id="p40"></a>Asprimea, încăpăţânarea şi scepticismul orb „al masei“ au un reprezentant destul de hotărât. Acest reprezentant vorbeşte de „cultura filozofică exclusiv hegeliană a Cercului berlinez“. <a href="javascript:void(0);" id="n63">[63]</a></p>', '<blockquote><a id="p41"></a>„Adevăratul progres — spune el — este posibil numai pe baza cunoaşterii realităţii. Or, de la dv. aflăm acum că nu realitatea, ci irealul constituie obiectul cunoaşterii noastre“.</blockquote>', '<p><a id="p42"></a>El spune că „ştiinţele naturii“ reprezintă temelia filozofiei.</p>', '<blockquote><a id="p43"></a>„Un bun cercetător al naturii se află în acelaşi raport faţă de filozof ca filozoful faţă de teologi.</blockquote>', '<p><a id="p44"></a>Vorbind despre „Cercul berlinez“, el remarcă în continuare:</p>', '<blockquote><a id="p45"></a>„Cred că nu exagerez dacă încerc să explic starea acestor oameni prin faptul că, deşi au trecut printr-un proces de năpârlire spirituală, ei nu s-au lepădat încă de vechea piele pentru a putea să-şi asimileze elementele de reînnoire şi întinerire“. „Aceste cunoştinţe“ (din domeniul ştiinţelor naturii şi al industriei) „trebuie abia să ni le însuşim“. „Cunoaşterea lumii şi a oamenilor, cunoaştere de care avem nevoie în primul rând, nu se poate căpăta numai prin ascuţimea de gândire; la aceasta trebuie să contribuie toate simţurile omului; toate aptitudinile lui trebuie să fie întrebuinţate în acest scop ca un instrument necesar şi indispensabil; altfel, intuiţia şi cunoaşterea vor rămâne pe veci insuficiente... şi vor aduce <i>moartea morală“</i>.</blockquote>', '<p><a id="p46"></a>Acest corespondent se străduieşte, totuşi, să îndulcească hapul pe care-l oferă criticii critice. El „a găsit pentru <i>cuvintele lui Bauer</i> o aplicare justă“, el „a urmărit ideile lui Bauer“ şi spune că „Bauer <i>a făcut</i> o <i>remarcă</i> justă“, în sfârşit el polemizează în aparenţă nu cu Critica propriu-zisă, ci cu un „Cerc berlinez“ distinct de ea.</p>', '<p><a id="p47"></a>Critica critică, simţindu-se atinsă şi având pe deasupra o sensibilitate de fată bătrână în tot ce priveşte <i>chestiunile de credinţă</i>, nu se lasă indusă în eroare de aceste distincţii şi jumătăţi de omagii.</p>', '<blockquote><a id="p48"></a><i>„V-aţi înşelat</i> — răspunde ea — dacă aţi crezut că vedeţi un <i>adversar</i> în partidul pe care l-aţi descris la începutul scrisorii dv.; mai bine <i>mărturisiţi“</i> — şi acum urmează formula zdrobitoare a excomunicării — <i>„că sunteţi un adversar al criticii însăşi!“</i></blockquote>', '<p><a id="p49"></a>Nenorocitul! Creatură de masă! Un adversar al Criticii însăşi! În ceea ce priveşte însă conţinutul sus-arătatei polemici <i>de masă</i> <i>(massenhafte</i> Polemik), critica critică işi exprimă respectul pentru atitudinea ei critică faţă de <i>cercetarea naturii</i> şi faţă de <i>industrie</i>.</p>', '<blockquote><a id="p50"></a><i>„Tot respectul</i> faţă de <i>cercetarea naturii!</i> <i>Tot respectul</i> faţă de James Watt şi“ — o întorsătură într-adevăr sublimă! — „nici un respect pentru milioanele pe care le-a procurat verilor şi verişoarelor sale“.</blockquote>', '<p><a id="p51"></a>Tot respectul faţă de respectul criticii critice! Chiar în scrisoarea în care critica critică reproşează sus-numitului <i>Cerc berlinez</i> că tratează cu prea mare uşurinţă lucrări serioase şi valoroase, fără a-şi da osteneala să le studieze, că membrii acestui cerc îşi închipuie că declarând că o lucrare este epocală etc. au spus <i>tot</i> ce se poate spune în aprecierea acestei lucrări, în aceeaşi scrisoare „critica critică îşi închipuie <i>ea însăşi</i> că a spus tot ce se poate spune despre însemnătatea cercetării naturii şi despre însemnătatea <i>industriei</i> atunci când se limitează să declare că se înclină cu respect în faţa lor. Menţiunea pe care critica critică o agaţă în coada declaraţiei sale de respect faţă de <i>ştiinţele naturii</i> aminteşte primele săgeţi ale răposatului cavaler <i>Krug</i> împotriva filozofiei naturii.</p>', '<blockquote><a id="p52"></a>„Natura nu este singura realitate <i>pentru simplul motiv că o mâncăm şi o bem sub forma diverselor ei produse“</i>.</blockquote>', '<p><a id="p53"></a>Tot ceea ce critica critică ştie despe <i>diversele produse</i> ale naturii este „că le <i>mâncăm şi le bem“</i>. Tot respectul faţă de cunoştinţele pe care critica critică le are în domeniul ştiinţelor naturii!</p>', '<p><a id="p54"></a>Consecventă cu sine însăşi, critica critică opune pretenţiei incomode şi sâcâitoare de a se studia „natura“ şi „industria“ următoarea exclamaţie retorică, incontestabil plină de duh:</p>', '<blockquote><a id="p55"></a>„Sau (!) credeţi că cunoaşterea realităţii <i>istorice</i> este <i>deja terminată?</i> Sau“ (!) „cunoaşteţi măcar o singură perioadă din istorie care să fie <i>realmente</i> cunoscută?“</blockquote>', '<p><a id="p56"></a>Sau critica critică crede că a ajuns măcar la <i>începutul</i> cunoaşterii realităţii istorice atâta timp cât exclude din mişcarea istorică atitudinea teoretică şi practică a omului faţă de natură, faţă de ştiinţele naturii şi faţă de industrie? Sau crede că a cunoscut realmente vreo perioadă istorică oarecare fără să fi cunoscut, de pildă, industria acelei perioade, modul nemijlocit de producere a vieţii însăşi? Este adevărat că critica critică spiritualistă, <i>teologică</i>, cunoaşte — cunoaşte cel puţin în închipuirea ei — numai acţiunile politice, literare şi teologice răsunătoare ale istoriei. Aşa cum separă gândirea de simţuri, sufletul de corp şi aşa cum ea însăşi se separă de lume, tot aşa rupe ea istoria de ştiinţele naturii şi de industrie, considerând că istoria îşi are obârşia nu în producţia <i>materială</i> grosolană de pe pământ, ci în formaţiile nebuloase ale norilor de pe cer.</p>', '<p><a id="p57"></a>Reprezentantul masei „încăpăţânate“ şi „aspre“, cu sfaturile şi mustrările lui bine ţintite, este calificat de critică drept <i>materialist legat de masă (massenhafter Materialist)</i>. Aceeaşi soartă o are un alt corespondent, mai puţin înrăit, mai puţin legat de masă, care, deşi îşi pune nădejdile în critica critică, nu găseşte însă că aceasta le-ar justifica. Reprezentantul masei <i>„nesatisfăcute“</i> scrie:</p>', '<blockquote><a id="p58"></a>„Trebuie să mărturisesc însă că primul număr al gazetei dv. <i>nu ne-a satisfăcut deloc</i>. Ne aşteptasem la altceva“.</blockquote>', '<p><a id="p59"></a>Răspunde <i>patriarhul critic</i> în persoană:</p>', '<blockquote><a id="p60"></a>„Ştiam dinainte că gazeta nu va satisface aşteptările, pentru că îmi era destul de uşor să-mi imaginez aceste aşteptări. Oamenii sunt atât de obosiţi, încât vor să aibă <i>totul dintr-o dată</i>. Totul? Nu! Pe cât posibil totul şi în acelaşi timp nimic. Un tot care nu cere nici un efort, un tot care să poată fi însuşit fără a se trece în prealabil printr-un proces de dezvoltare, un tot care să încapă într-un singur cuvânt“.</blockquote>', '<p><a id="p61"></a>Contrariat de faptul că „masa“ are pretenţii nesăbuite şi cere criticii, care din principiu şi prin firea ei <i>„nu dă nimic“</i>, să-i dea <i>ceva</i> sau chiar <i>totul</i>, patriarhul critic povesteşte cu aere de om bătrân următoarea <i>anecdotă:</i> de curând, un <i>cunoscut</i> al său din Berlin s-a plâns amarnic de prolixitatea şi de lungimea excesivă a scrierilor sale; se ştie că d-l Bruno scoate o lucrare voluminoasă din cea mai minusculă idee imaginară. D-l Bauer l-a consolat, tăgăduind să-i trimită, sub forma unei mici pilule, cerneala de tipar necesară pentru tipărirea cărţii, astfel încât să poată asimila mai uşor conţinutul acesteia. Patriarhul explică lungimea „operelor“ lui prin proasta repartizare a cernelii de tipar, la fel cum explică nulitatea publicaţiei sale „Literatur-Zeitung“ prin nulitatea „masei profane“, care, pentru a-şi umple golul, ar vrea să înghită tot şi nimic în acelaşi timp.</p>', '<p><a id="p62"></a>Deşi nu contestăm câtuşi de puţin importanţa celor comunicate până acum, ne este totuşi greu să vedem o <i>opoziţie istorică mondială</i> în faptul că un cunoscut din masă (massenhafter Bekannter) al criticii critice o consideră pe aceasta lipsită de orice conţinut, în timp ce ea, dimpotrivă, îl acuză de a fi necritic, că un al doilea cunoscut găseşte că „Literatur-Zeitung“ nu satisface aşteptările lui şi că un <i>al treilea</i> cunoscut şi prieten al casei găseşte că operele criticii sunt prea voluminoase. Cunoscutul nr. 2, care nutreşte speranţe, şi prietenul casei nr. 3, care cel puţin vrea să cunoască misterele criticii critice, reprezintă totuşi o fază de trecere la un raport mai plin de conţinut şi mai încordat între critică şi „masa necritică“. Pe cât de crudă a fost Critica cu masa „încăpăţânată“ şi cu „mintea omenească de rând“, pe atât va fi ea de condescendentă faţă de masa care, jelindu-se, se roagă <i>să fie izbăvită</i> de această opoziţie. Masa care se apropie de critică cu inima frântă, cu sufletul pocăit şi cu cugetul smerit se va învrednici să audă de la ea, drept răsplată pentru străduinţele ei cinsite, un cuvânt <i>chibzuit</i>, <i>profetic</i>, <i>plin de îmbărbătare</i>.</p>', '<h6 id="sigil_toc_id_38" style="text-align: center;"><a id="p63"></a>b) Masa „sensibilă“ şi „însetată de izbăvire“</h6>', '<p><a id="p64"></a>Reprezentantul masei <i>sentimentale</i>, <i>sincere</i> şi <i>însetate de izbăvire</i> se gudură şi cerşeşte o vorbă bună din partea criticii critice, cerşeşte cu efuziuni, cu plecăciuni şi cu ochii ridicaţi spre cer:</p>', '<blockquote><a id="p65"></a>„De ce vă scriu asta — întreabă el —, de ce încerc să mă dezvinovăţesc în faţa dv.? Pentru că vă <i>stimez</i> şi de aceea <i>vreau să-mi câştig stima</i> dv., pentru că <i>vă datorez</i> o profundă <i>recunoştinţă</i> pentru aportul adus la dezvoltarea mea şi de aceea <i>îmi sunteţi drag</i>. Dv. m-aţi mustrat, iar <i>inima mea</i> mă îndeamnă... <i>să mă dezvinovăţesc</i> în faţa dv... <i>Departe de mine</i> orice gând de <i>a vă inoportuna</i> cu aceasta, dar, judecând <i>după propria mea experienţă</i>, m-am gândit că o dovadă de <i>simpatie</i> din partea unui om pe care-l cunoaşteţi încă foarte puţin ar putea <i>să vă facă plăcere</i>. Nu am <i>nicidecum pretenţia</i> să-mi răspundeţi la această scrisoare. Nu vreau <i>nici</i> să vă răpesc timpul pe care-l puteţi întrebuinţa cu mai mult folos pentru dv., <i>nici</i> să vă împovărez <i>şi nici</i> nu vreau să mă expun pe mine neplăcerii de a nu-mi vedea <i>realizate</i> anumite speranţe. <i>Puteţi</i> interpreta această scrisoare ca o dovadă de <i>sentimentalism</i>, de <i>indiscreţie</i>, de <i>vanitate“</i> (!) „sau de orice altceva, puteţi să-mi răspundeţi sau nu, dar nu pot rezista <i>îndemnului</i> de a trimite această scrisoare, şi doresc numai să vă convingeţi de sentimentul <i>prietenesc</i> care a inspirat-o“!!</blockquote>', '<p><a id="p66"></a>Deoarece de când lumea dumnezeu se îndură de cei <i>săraci cu duhul</i>, acest corespondent din masă (massenhafter Korrespondent), dar plin de umilinţă, care cerşeşte îndurarea criticii, şi-a văzut şi el dorinţele <i>împlinite</i>. Critica critică îi răspunde binevoitor. Mai mult! Ea îi dă cele mai <i>profunde</i> explicaţii despre tot ce doreşte el să ştie.</p>', '<blockquote><a id="p67"></a>„Acum doi ani — ne învaţă critica critică — era de actualitate să aminteşti de iluminismul francez din secolul al XVIII-lea, pentru ca, în bătălia care se dădea pe atunci, să poţi folosi într-un sector şi aceste <i>trupe uşoare</i>. Acum situaţia este <i>cu totul alta</i>. Adevărurile se schimbă acum cu o repeziciune extraordinară. Ceea ce <i>era</i> atunci un lucru <i>la locul lui</i> este acum o greşeală“.</blockquote>', '<p><a id="p68"></a>Se înţelege că şi atunci n-a fost decât <i>„o greşeală“</i>, dar <i>o</i> greşeală <i>„la locul ei“</i>, faptul că însăşi înălţimea-sa critica absolută a binevoit să numească aceste <i>trupe uşoare „sfinţii noştri“</i>, <i>„profeţii“</i> noştri, <i>„patriarhii“</i> noştri etc. (vezi „Anekdota“, II, pag. 89). <a href="javascript:void(0);" id="n64">[64]</a> Cine poate numi nişte <i>trupe uşoare o trupă de „patriarhi“?</i> A fost din partea criticii absolute o greşeală „la locul ei“ să vorbească cu entuziasm despre abnegaţia, energia morală şi însufleţirea acestor trupe uşoare care „şi-au închinat toată viaţa căutării adevărului, elaborării şi studierii lui“. A fost o „greşeală“ din partea criticii să declare, în „prefaţa“ lucrării „Creştinismul dezvăluit“, că aceste trupe <i>„uşoare“</i> „păreau de neînvins, că <i>orice cunoscător</i> ar fi atestat dinainte că ele <i>vor răsturna lumea întreagă“</i> şi că „părea neîndoielnic că vor izbuti într-adevăr <i>să schimbe faţa lumii“</i>. Cine să izbutească? <i>Trupele acestea uşoare?</i></p>', '<p><a id="p69"></a>Critica critică continuă să-l dăscălească pe reprezentantul plin de curiozitate al <i>„masei sincere“:</i></p>', '<blockquote><a id="p70"></a>„Chiar dacă francezii şi-au dobindit un nou merit istoric prin încercările lor de a elabora o teorie socială, <i>acum ei sint totuşi complet epuizaţi;</i> noua lor teorie n-a fost încă o teorie <i>pură</i>, fanteziile lor sociale, <i>democraţia</i> lor <i>paşnică</i> sunt încă departe de a fi libere de premisele vechilor rânduieli“.</blockquote>', '<p><a id="p71"></a>Critica are în vedere aici — dacă în genere are în vedere ceva — <i>fourierismul</i>, şi în special fourierismul ziarului „Démocratie pacifique“. <a href="javascript:void(0);" id="n65">[65]</a> Acesta însă este departe de a fi „teoria socială“ a francezilor. Francezii au <i>teorii sociale</i>, nu o teorie socială; fourierismul diluat pe care îl propovăduieşte ziarul „Démocratie pacifique“ nu este decât teoria socială a unei părţi a burgheziei filantropice. Poporul este pătruns de idei <i>comuniste</i> şi este scindat într-o mulţime de fracţiuni diferite; adevărata mişcare şi elaborarea acestor diverse nuanţe sociale nu numai că nu sunt <i>epuizate</i>, dar se află abia la <i>începutul</i> lor. Această mişcare însă nu-şi va găsi încununarea în <i>teoria</i> pură, adică abstractă, cum ar dori critica critică, ci într-o <i>practică</i> foarte <i>practică</i>, care nu se va sinchisi câtuşi de puţin de categoriile categoriale ale criticii.</p>', '<blockquote><a id="p72"></a>„Până în prezent — trăncăneşte mai departe critica — nici o naţiune nu a ajuns să aibă <i>vreo</i> superioritate faţă de o altă naţiune... Dacă vreuna va ajunge să aibă cândva o preponderenţă spirituală asupra celorlalte, aceea va fi naţiunea care va fi în stare să se critice pe sine şi pe celelalte naţiuni şi să cunoască cauzele decăderii generale“.</blockquote>', '<p><a id="p73"></a>Până <i>acum fiecare</i> naţiune a fost, <i>într-o privinţă sau alta</i>, <i>superioară</i> altor naţiuni. Dar dacă profeţia critică este adevărată, nici o naţiune nu <i>va mai fi</i> vreodată superioară altor naţiuni, pentru că toate popoarele civilizate din Europa — englezii, germanii, francezii — <i>„se critică“</i> acum „pe ele însele şi pe celelalte naţiuni“ şi „sunt în stare să cunoască cauzele decăderii generale“. În sfârşit, este o <i>tautologie</i> goală să spui că „a critica“, „a cunoaşte“, adică <i>activitatea</i> spirituală, dă o <i>preponderenţă spirituală;</i> iar critica, care cu o înfumurare fără margini se situează deasupra naţiunilor şi aşteaptă ca acestea, târându-se la picioarele ei, s-o implore să le lumineze mintea, dovedeşte tocmai prin acest caricatural idealism german creştin că este afundată până peste urechi în mocirla <i>naţionalismului german</i>.</p>', '<p><a id="p74"></a>Critica francezilor şi a englezilor nu este o persoană oarecare abstractă, transcendentă, aflată în afara omenirii; ea este <i>activitatea omenească reală</i> a unor indivizi care sunt membri activi ai societăţii şi care, ca oameni, suferă, simt, gândesc şi acţionează. De aceea critica lor este în acelaşi timp pătrunsă de practică, comunismul lor este un socialism în care ei indică măsuri practice, palpabile, şi în care îşi găseşte expresia nu numai gândirea lor, ci, într-o măsură şi mai mare, activitatea lor practică. De aceea ea este critica vie, reală, a societăţii existente, cunoaşterea cauzelor „decăderii“.</p>', '<p><a id="p75"></a>După lămuririle pe care critica critică le-a dat reprezentantului plin de curiozitate al masei, ea poate să spună pe bună dreptate despre „Literatur-Zeitung“:</p>', '<blockquote><a id="p76"></a>„Aici se practică critica <i>pură</i>, convingătoare, care sesizează obiectul însuşi fără a adăuga nimic de la ea“.</blockquote>', '<p><a id="p77"></a>Aici <i>„nu</i> se dă <i>nimic de sine stătător“</i> şi în genere <i>nu se dă</i> aici <i>nimic</i> altceva decât o <i>critică ce nu dă nimic</i>, cu alte cuvinte o critică care în punctul ei culminant ajunge la cea mai desăvârşită lipsă de critică. Critica tipăreşte pasaje subliniate şi ajunge la înflorire în <i>citatele</i> reproduse de ea. <i>Wolfgang Menzel</i> şi <i>Bruno Bauer</i> îşi întind frăţeşte mâna, iar critica critică se dovedeşte a fi <i>acolo</i> unde se afla <i>filozofia identităţii</i> în primii ani ai acestui secol, când <i>Schelling</i> a protestat împotriva presupunerii vulgare că ceea ce vrea să dea el ar fi altceva decât filozofia <i>pură</i>, filozofia <i>cu totul filozofică</i>.</p>', '<h6 id="sigil_toc_id_39" style="text-align: center;"><a id="p78"></a>c) Revărsarea harului asupra masei</h6>', '<p><a id="p79"></a>Corespondentul cu inimă sensibilă la a cărui dăscălire am asistat mai înainte era în relaţii <i>prieteneşti</i> cu critica. Tensiunea dintre <i>masă</i> şi <i>critică</i> nu se manifestă în cazul lui decât într-o formă idilică. Ambele extreme ale opoziţiei <i>istorice-mondiale</i> s-au comportat cu <i>bunăvoinţă</i> şi cu <i>politeţă</i>, deci <i>exoteric</i>, una faţă de alta.</p>', '<p><a id="p80"></a>Efectele <i>dăunătoare sănătăţii</i> şi zguduitoare ale criticii critice asupra masei se manifestă pentru prima oară la un corespondent care stă cu un picior pe terenul criticii, în timp ce cu celălalt continuă să stea în lumea profană. El reprezintă „masa“ în luptele ei <i>interioare</i> cu critica.</p>', '<p><a id="p81"></a>În unele momente, acestui corespondent i se pare „că d-l Bruno şi prietenii lui nu înţeleg <i>omenirea“</i>, „că ei sunt de fapt cei orbiţi“. Dar se grăbeşte să rectifice:</p>', '<blockquote><a id="p82"></a>„Da, îmi este limpede <i>ca lumina zilei</i> că aveţi dreptate şi că ideile dv. sunt adevărate, dar, <i>orice s-ar zice</i>, poporul are <i>şi el</i> dreptate... <i>O, da!</i> Poporul are dreptate... Nu pot să tăgăduiesc că dv. aveţi dreptate... Nu ştiu, zău, cum se vor termina toate acestea. Veţi zice ... ei bine! stai acasă... <i>Oh!</i> Nu mai pot... <i>Oh!</i>... poţi <i>să înnebuneşti</i> până la urmă... Sper că veţi primi <i>cu bunăvoinţă</i>... Credeţi-mă, de pe urma cunoaşterii dobândite <i>te prosteşti</i> uneori, parcă ţi s-ar învârti în cap o roată de moară“.</blockquote>', '<p><a id="p83"></a>Un alt corespondent scrie de asemenea că „îşi pierde uneori <i>capacitatea de a pricepe“</i>. După cum vedeţi, asupra corespondentu.ui din masă citat mai sus este gata <i>să coboare harul critic</i>. Nenorocitul! Masa păcătoasă îl trage dintr-o parte, critica critică din cealaltă. Nu cunoaşterea dobândită l-a adus pe catehumenul criticii critice în această stare de tâmpenie, ci problema <i>credinţei şi</i> a <i>conştiinţei:</i> Hristos cel critic sau poporul, dumnezeu sau lumea, Bruno Bauer şi prietenii lui sau masa profană! Dar aşa cum revărsarea harului <i>divin</i> este precedată de cumplite sfâşieri în sufletul păcătosului, tot aşa harul <i>critic</i> este precedat de o stare de <i>prostire</i>. Când harul se revarsă în cele din urmă, alesul nu-şi pierde, ce-i drept, prostia, dar în schimb pierde <i>conştiinţa prostiei sale</i>.</p>', '<h5 id="sigil_toc_id_40" style="text-align: center;"><a id="p84"></a>3) Masa necritic-critică,<br/>sau Critica şi „Cercul berlinez“</h5>', '<p><a id="p85"></a>Critica critică n-a reuşit să ni se înfăţişeze drept <i>opusul esenţial</i> şi, prin urmare, totodată drept <i>obiectul esenţial</i> al masei omenirii. În afară de reprezentanţii masei încăpăţânate, care reproşează criticii critice că este <i>lipsită de obiect</i> şi în forma cea mai politicoasă îi dau să înţeleagă că n-a trecut încă printr-un <i>„proces de năpârlire“</i> spirituală şi că trebuie înainte de toate să dobândească cunoştinţe solide, am mai făcut cunoştinţă cu alţi doi corespondenţi. În ceea ce priveşte corespondentul <i>cu inima</i> sensibilă, în primul rând el nu se află <i>pe poziţii opuse</i> criticii, iar în al doilea rând motivul care îl îndeamnă să se apropie de critica critică este un motiv <i>pur personal</i>. După cum reiese în continuare din scrisoarea lui, el nu vrea în fond decât să împace respectul său pios pentru d-l Arnold Ruge cu respectul său pios pentru d-l <i>Bruno Bauer</i>. Această încercare de conciliere nu poate decât să facă cinste inimii sale bune. Dar ea nu prezintă nici un <i>interes pentru masă</i>. În sfârşit, ultimul dintre corespondenţii citaţi mai sus nu mai era un adevărat reprezentant al masei, ci un catehumen al criticii critice.</p>', '<p><a id="p86"></a>În genere, <i>masa</i> este un obiect <i>nedeterminat</i> şi de aceea nu este capabilă nici să exercite o acţiune determinată, nici să intre într-un raport determinat. Masa, aşa cum se prezintă ca obiect al criticii critice, n-are nimic comun cu masele <i>reale</i>, care la rândul lor generează înăuntrul lor şi între ele opoziţii cu un pronunţat caracter de masă (massenhafte Gegensätze). Masa cu care are de-a face <i>critica critică</i> este „făcută“ chiar de aceasta din urmă, aşa cum ar proceda un naturalist care, în loc să vorbească de anumite clase de plante şi animale, şi-ar opune sieşi Clasa ca atare.</p>', '<p><a id="p87"></a>De aceea, în afară de această masă <i>abstractă</i>, produs al propriei ei închipuiri, <i>critica critică</i> mai are nevoie şi de o <i>masă determinată</i>, având o existenţă empirică, şi nu una închipuită, pentru ca în felul acesta să posede un opus al ei cu un adevărat caracter de masă. Această masă trebuie să vadă în critica critică <i>esenţa</i> ei şi în acelaşi timp <i>nimicirea esenţei ei</i>. Ea trebuie <i>să tindă</i> să devină o critică critică, non-masă, fără <i>a fi în stare</i> să realizeze această tendinţă. Sus-menţionatul <i>„Cerc berlinez“</i> este tocmai o astfel de masă critic-necritică. La acest cerc se reduce <i>masa</i> omenirii care se ocupă cu toată seriozitatea de critica critică.</p>', '<p><a id="p88"></a>„Cercul berlinez“, <i>„obiectul esenţial“</i> al criticii critice, care îi preocupă mereu gândurile şi care, după părerea ei, este mereu preocupat de ea, se compune, după câte ştim, din câţiva foşti <i>tineri hegelieni</i>, cărora critica critică le inspiră, după cum afirmă ea, în parte <i>horror vacui</i> [teamă de vid], în parte sentimentul <i>neantului</i>. Noi nu cercetăm starea de fapt; ne bazăm pe afirmaţiile Criticii.</p>', '<p><a id="p89"></a><i>Corespondenţa</i> este menită, în primul rând, să expună publicului <i>pe larg</i> acest raport <i>istoric-mondial</i> dintre Critică şi „Cercul berlinez“, să dezvăluie semnificaţia adâncă a acestui raport, să dovedească necesitatea tratamentului crud aplicat de critică acestei „mase“ şi, în sfârşit, să creeze aparenţa că <i>lumea întreagă</i> urmăreşte cu îngrijorare acest antagonism, exprimându-şi când aprobarea, când dezaprobarea faţă de comportarea Criticii. Iată, de pildă, ce scrie critica <i>absolută</i> unui corespondent care se situează de partea „Cercului berlinez“:</p>', '<blockquote><a id="p90"></a>„Asemenea lucruri mi-a fost dat să aud <i>atât de des</i>, încât am hotărât să nu le mai dau nici o atenţie“.</blockquote>', '<p><a id="p91"></a>Lumea nici nu bănuieşte cât de des a avut de-a face cu <i>asemenea</i> lucruri critice.</p>', '<p><a id="p92"></a>Dar să auzim ce ne spune despre Cercul berlinez un reprezentant al masei <i>critice:</i></p>', '<blockquote><a id="p93"></a>„«Dacă este cineva care îi recunoaşte pe Baueri» (întotdeauna sfânta familie trebuie să fie recunoscută pêle-mêle [de-a valma]) — şi-a început el <a href="javascript:void(0);" id="n66">[66]</a> răspunsul — «acela sunt <i>eu:</i> dar „Literatur-Zeitung“! Dreptatea înainte de toate!» Mă interesa să aud ce gândeşte despre dv. unul dintre aceşti radicali, dintre deştepţii de la 1842...“</blockquote>', '<p><a id="p94"></a>În continuare, corespondentul relatează că nenorocitul găseşte că „Literatur-Zeitung“ are multe lipsuri.</p>', '<p><a id="p95"></a>Nuvela d-lui Edgar „Cei trei oameni cumsecade“ i s-a părut nefinisată şi exagerată. El n-a înţeles că <i>cenzura</i> este mai mult o luptă interioară decât o luptă exterioară, decât o luptă între un om şi altul. Aceşti oameni nu-şi dau osteneala să-şi scruteze lumea interioară şi, în locul unei <i>fraze inacceptabile pentru cenzură</i>, să pună o <i>idee critică</i> formulată <i>cu fineţe</i> şi elaborată sub toate aspectele. Articolul d-lui Edgar despre Béraud i s-a părut superficial. Corespondentul critic găseşte că e un articol profund. Ce-i drept, el însuşi mărturiseşte: <i>„Nu</i> cunosc cartea lui Béraud“. El <i>crede</i> însă că d-l Edgar <i>a reuşit</i> etc.; or, după cum se ştie, credinţa te mântuieşte. Şi credinciosul cel critic continuă: „În genere, el“ (omul de la Cercul berlinez) <i>„nu este deloc</i> mulţumit de scrierile d-lui Edgar“. El găseşte că nici <i>„Proudhon</i> n-a fost tratat cu destulă seriozitate şi <i>temeinicie“</i>. Şi aici corespondentul îi dă d-lui Edgar următorul certificat:</p>', '<blockquote><a id="p96"></a><i>„Eu cunosc, ce-i drept</i> (!?), scrierile lui Proudhon şi <i>ştiu</i> că, în lucrarea sa, Edgar a luat punctele <i>caracteristice</i> ale teoriei lui Proudhon şi le-a examinat într-un mod clar“.</blockquote>', '<p><a id="p97"></a>După părerea corespondentului, singurul motiv pentru care acestor domni le displace critica excelentă făcută lui Proudhon de către d-l Edgar este acela că d-l Edgar <i>nu lansează fulgere şi trăsnete</i> împotriva proprietăţii. Ba mai mult — gândiţi-vă numai! — adversarul găseşte că articolul d-lui Edgar despre L’Union ouvrière este <i>lipsit de valoare</i>. Corespondentul îl consolează pe d-l Edgar:</p>', '<blockquote><a id="p98"></a>„Fireşte, acest articol nu oferă nimic <i>original</i>, iar domnii aceştia au revenit într-adevăr la punctul de vedere al lui <i>Gruppe</i>, pe care în fond <i>nu l-au părăsit niciodată</i>. Critica, cred ei, trebuia să dea, să dea, <i>să dea mereu!“</i></blockquote>', '<p><a id="p99"></a>Ca şi cum critica nu ne-ar fi dat descoperiri cu totul noi în domeniul lingvisticii, al istoriei, al filozofiei, al economiei politice şi al dreptului! Şi ea este atât de modestă, încât admite să i se spună că n-a dat nimic <i>original!</i> Până şi corespondentul nostru critic introduce în mecanică ceva necunoscut până acum, punând nişte oameni <i>să revină</i> la un punct de vedere pe care <i>nu l-au părăsit</i> niciodată. Referirea la punctul de vedere al lui <i>Gruppe</i> este o stângăcie. În broşura lui, de altfel jalnică şi nedemnă de luat în seamă, Gruppe l-a întrebat pe d-l Bauer ce are de spus din punct de vedere critic despre <i>logica speculativă?</i> D-l Bruno l-a trimis la generaţiile viitoare, şi...</p>', '<blockquote><a id="p100"></a>„un prost aşteaptă răspuns“. <a href="javascript:void(0);" id="n67">[67]</a></blockquote>', '<p><a id="p101"></a>Aşa cum dumnezeu l-a pedepsit pe necredinciosul faraon, împietrindu-i inima şi <i>socotindu-l nedemn</i> de revelaţia lui, tot aşa şi corespondentul ne asigură:</p>', '<blockquote><a id="p102"></a>„De aceea ei nici <i>nu sunt demni</i> să vadă sau să înţeleagă conţinutul publicaţiei dv. «Literatur-Zeitung»“.</blockquote>', '<p><a id="p103"></a>Şi, în loc să-l sfătuiască pe prietenul său Edgar să-şi însuşească idei şi cunoştinţe, el îi dă următorul sfat:</p>', '<blockquote><a id="p104"></a>„Edgar ar trebui să-şi procure un <i>sac cu fraze</i>, şi pe viitor, scriindu-şi articolele, să scoată de acolo la nimereală ce i-o cădea în mână, pentru a căpăta astfel un stil care să fie pe gustul publicului“.</blockquote>', '<p><a id="p105"></a>Paralel cu asigurările că aici se simte un „anumit sentiment de furie, o anumită animozitate, lipsă de conţinut, sărăcie de idei, o bâjbâire în jurul obiectului pe care nu-l pot înţelege, un sentiment de nimicnicie“ — toate aceste epitete se referă, bineînţeles, la Cercul berlinez — se aduc sfintei familii elogii de felul următor:</p>', '<blockquote><a id="p106"></a>„O expunere facilă şi pătrunzătoare, cunoaşterea perfectă a categoriilor, o profunzime de înţelegere dobândită prin studiu, pe scurt <i>stăpânirea</i> obiectelor. El (membrul Cercului berlinez) ia problemele uşor, dv. însă faceţi ca problemele înseşi să fie uşoare“. Sau: „Dv. faceţi în «Literatur-Zeitung» o critică pură, concretă, care sezisează fondul problemelor“.</blockquote>', '<p><a id="p107"></a>În încheiere, el spune:</p>', '<blockquote><a id="p108"></a>„V-am scris atât de amănunţit despre toate acestea pentru că ştiu că vă va face <i>plăcere</i> să aflaţi opiniile prietenului meu. De aici vă puteţi convinge că «Literatur-Zeitung» îşi atinge scopul“.</blockquote>', '<p><a id="p109"></a>Scopul ei este de a se opune pe sine Cercului berlinez. Şi dacă ceva mai înainte am avut prilejul să cunoaştem <i>polemica Cercului berlinez</i> împotriva criticii critice şi să vedem ce mustrări i-a atras această polemică, acum vom vedea descrisă în două feluri străduinţa acestui cerc de a obţine îndurarea criticii critice.</p>', '<p><a id="p110"></a>Un corespondent scrie:</p>', '<blockquote><a id="p111"></a>„Când am fost la Berlin, la începutul acestui an, cunoscuţii mei de acolo mi-au spus că nu vreţi să ştiţi de nimeni şi că vă ţineţi departe de toată lumea, că v-aţi izolat complet şi că evitaţi cu grijă orice apropiere şi orice relaţii cu alţii. Fireşte că eu nu pot să ştiu de partea cui este vina“.</blockquote>', '<p><a id="p112"></a>Critica <i>absolută</i> răspunde:</p>', '<blockquote><a id="p113"></a>„Critica nu creează <i>partide</i> şi nu vrea să aibă un partid propriu; ea este <i>solitară</i> — solitară atunci când pătrunde adânc în obiectul ei“ (!), „solitară atunci când i se opune. Ea <i>se detaşează de orice“</i>.</blockquote>', '<p><a id="p114"></a>Aşa cum critica critică îşi închipuie că se ridică deasupra tuturor opoziţiilor dogmatice atunci când în locul opoziţiilor reale pune opoziţia imaginară dintre ea <i>şi lume</i>, dintre <i>duhul sfânt</i> şi <i>masa profană</i>, tot aşa îşi închipuie ea că se ridică <i>deasupra partidelor</i> atunci când cade <i>sub nivelul punctului de vedere de partid</i>, punându-se ca <i>partid</i> tot restului omenirii şi concentrând tot intersul asupra persoani d-lui Bruno &amp; Co. Toată expunerea noastră dovedeşte cât de adevărată este această <i>mărturisire</i> critică, în care se recunoaşte că critia tronează în singurătatea <i>abstracţiei</i>, că şi atunci când pare a se ocupa de un <i>obiect</i> oarecare ea nu iese din starea de singurătate lipsită de obiect şi nu intră într-o relaţie efectiv <i>socială</i> cu cutare sau cutare <i>obiect real</i>, aceasta deoarece <i>obiectul ei</i> nu este decât obiectul <i>închipuirii ei</i>, adică un obiect închipuit. La fel de just defineşte critica caracterul <i>abstracţiei</i> sale ca abstracţia <i>absolută</i>, în sensul că „ea <i>se detaşează de orice“;</i> tocmai acest <i>neant</i> care se detaşează <i>de orice</i>, de <i>orice</i> gândire, de orice intuiţie etc. este <i>absurditatea absolută</i>. De altfel această singurătate, la care se ajunge prin detaşare de <i>orice</i> şi făcând abstracţie de <i>orice</i>, este tot atât de puţin liberă de obiectul de care face abstracţie pe cât de puţin era <i>Origen</i> liber de <i>organul virilităţii</i> pe care l-a <i>detaşat</i> de persoana lui.</p>', '<p><a id="p115"></a>Un alt corespondent începe prin a arăta că <i>unul</i> dintre membrii „Cercului berlinez“, pe care l-a văzut şi cu care a discutat, este „prost dispus“, „abătut“, „descurajat“ şi „nu mai îndrăzneşte să deschidă gura“, pe când înainte „avea întotdeauna un cuvânt <i>obraznic</i> pe buze“. Acest membru al „Cercului berlinez“ relatează corespondentului, care la rândul lui raportează criticii:</p>', '<blockquote><a id="p116"></a>„El nu poate să înţeleagă cum nişte oameni ca dv. amândoi, care de altfel aţi fost întotdeauna ataşaţi principiului umanităţii, puteti avea o atitudine atât de distantă, atât de rece şi chiar trufaşă“. El nu ştie „de ce există oameni care, după cât se pare, vor cu tot dinadinsul să provoace o sciziune. Avem doar toţi acelaşi punct de vedere, toţi <i>suntem adepţii</i> extremei, ai criticii, toţi suntem în stare, chiar dacă nu să concepem o idee extremă, cel puţin s-o înţelegem şi s-o aplicăm“. El „consideră că această sctziune nu are alt principiu motor decât egoismul şi trufia“.</blockquote>', '<p><a id="p117"></a>Şi aici corespondentul nostru caută să pună o vorbă bună pentru amicii săi:</p>', '<blockquote><a id="p118"></a>„Căci cel puţin câţiva dintre prietenii noştri trebuie să fi priceput Critica sau, poate, <i>bunăvoinţa criticii</i>... «ut desint vires, tamen est laudanda voluntas»“. [„chiar dacă puterile lipsesc, dorinţa este totuşi lăudabilă“.]</blockquote>', '<p><a id="p119"></a>Critica răspunde, stabilind între ea şi Cercul berlinez următoarele <i>antiteze:</i></p>', '<p><a id="p120"></a>„Există <i>diferite</i> puncte de vedere asupra criticii“. Aceşti domni „îşi închipuiau că au critica în buzunar“, în timp ce critica „cunoaşte şi foloseşte realmente forţa criticii“, adică n-o ţine în buzunar. Pentru cei dintâi critica nu este decât o formă, pentru ea însă critica este <i>„lucrul cel mai plin de conţinut</i>, mai bine zis singurul <i>lucru plin de conţinut“</i>. Ca şi gândirea absolută, critica critică se consideră pe sine singura realitate. De aceea ea nu vede <i>în afara ei</i> nici un conţinut, de aceea ea nu este critica unor <i>obiecte reale</i>, aflate în afara subiectului critic; dimpotrivă, ea însăşi <i>creează</i> obiectul, ea este <i>subiectul-obiect</i> absolut. Mai departe! „Primul gen de critică recurge la formule pentru a se descotorosi de orice, de orice studiere a lucrurilor, în timp ce al doilea gen de critică recurge la formule pentru a se detaşa <i>de orice“</i>. Prima este <i>„deşteaptă fără să ştie ceva“</i>, cea de-a doua „învaţă întotdeauna“. Cea de-a doua este într-adevăr lipsită de deşteptăciune şi învaţă par ça, par là [pe ici, pe colo], dar numai de ochii lumii, numai pentru a da drept înţelepciune proprie cele învăţate în mod superficial, pentru a le folosi ca „lozincă“ împotriva masei, de la care critica a învăţat, şi pentru a le transforma în absurdităţi critico-critice.</p>', '<blockquote><a id="p121"></a>„În ochii primului gen de critică, expresii ca «extrem», «a merge mai departe», «a nu merge destul de departe» au o mare însemnătate şi reprezintă categorii idolatrizate; celălalt <i>aprofundează punctele de vedere</i> şi nu le aplică <i>criteriile</i> numitelor categorii abstracte“.</blockquote>', '<p><a id="p122"></a>Exclamaţiile criticii nr. 2 că nu mai poate fi vorba de politică şi că s-a terminat cu filozofia, tendinţa ei de a lichida sistemele şi mişcările sociale prin epitete ca „fantezist“, „utopic“ etc., ce altceva sunt toate acestea dacă nu reluarea sub o formă <i>critic corectată</i> a categoriilor „a merge mai departe“, „a nu merge destul de departe“ etc.? Dar „criteriile“ ei, cum sunt, de pildă, „Istoria“, „Critica“, „sintetizarea obiectelor“, „vechiul şi noul“, „critică şi masă“, „aprofundarea punctelor de vedere“, într-un cuvânt toate lozincile ei, nu sunt ele oare <i>criterii fabricate din categorii</i>, şi anume din categorii abstracte?</p>', '<blockquote><a id="p123"></a>„Primul gen de critică este teologic, răutăcios, invidios, meschin, prezumţios; celălalt este <i>contrariul</i> tuturor acestora“.</blockquote>', '<p><a id="p124"></a>După ce şi-a decernat pe nerăsuflate în felul acesta o duzină de aprecieri laudative şi şi-a atribuit tot ce lipseşte Cercului berlinez, după cum dumnezeu <i>este</i> tot ceea ce <i>omul nu este</i>, Critica îşi dă următorul certificat:</p>', '<blockquote><a id="p125"></a>„Ea a ajuns la o claritate, la o sete de cunoaştere şi la un calm în care devine <i>invulnerabilă</i> şi <i>invincibilă“</i>.</blockquote>', '<p><a id="p126"></a>Împotriva unui adversar ca Cercul berlinez, ea nu are nevoie deci „de nici o altă armă în afară de <i>râsul olimpic“</i>. Acest <i>râs</i> — critica explică cu seriozitatea ei obişnuită ce este şi ce nu este acest râs —, „acest râs nu este trufie“. Doamne fereşte! El este negarea negaţiei. Este <i>„numai procesul</i> pe care <i>criticul</i>, aflat în bună dispoziţie şi pătruns de linişte sufletească, <i>trebuie să-l folosească</i> împotriva unui <i>punct de vedere inferior care se crede egalul</i> criticului“ (ce pretenţie!). Aşadar, atunci când Criticul râde, el <i>foloseşte</i> un <i>proces!</i> Şi în „liniştea“ lui „sufletească“ el foloseşte acest <i>proces al râsului</i> nu împotriva unor <i>persoane</i>, ci împotriva unui <i>punct de vedere!</i> Până şi <i>râsul</i> este o <i>categorie</i> pe care o foloseşte, şi chiar este <i>nevoit</i> s-o folosească!</p>', '<p><a id="p127"></a>Critica <i>din afara lumii</i> nu este o <i>activitate inerentă subiectului omenesc real</i> care trăieşte şi suferă în societatea contemporană şi participă la bucuriile şi durerile ei. Individul <i>real</i> este numai un <i>accident</i>, un vas pământesc al Criticii critice, care în el se revelează ca <i>substanţa veşnică</i>. Nu critica făcută de individul omenesc, ci <i>individul neomenesc al criticii</i> este subiect. Nu critica este o <i>manifestare a omului</i>, ci omul o <i>exteriorizare a criticii;</i> de aceea criticul trăieşte cu totul în afara societăţii.</p>', '<blockquote><a id="p128"></a>„Poate oare criticul să trăiască în societatea pe care o supune criticii?“</blockquote>', '<p><a id="p129"></a>Întrebarea ar trebui formulată astfel: nu trebuie el oare să trăiască în această societate, nu trebuie oare să fie el însuşi o manifestare a vieţii acestei societăţi? De ce îşi <i>vinde</i> criticul produsele spiritului său cind prin aceasta transformă cea mai rea lege a societăţii actuale într-o lege a sa?</p>', '<blockquote><a id="p130"></a>„Criticul nu trebuie nici măcar să încerce să vină în contact <i>personal</i> cu societatea“.</blockquote>', '<p><a id="p131"></a>De aceea el îşi întemeiază o <i>sfântă familie</i>, aşa cum şi solitarul dumnezeu încearcă prin sfânta fIlilie să înlăture plicticoasa sa izolare de orice societate. Dacă criticul vrea <i>să scape de societatea cea rea</i>, el trebuie să scape înainte de toate de <i>propria lui societate</i>.</p>', '<blockquote><a id="p132"></a>„Astfel criticul este lipsit de toate <i>bucuriile societăţii</i>, dar şi <i>durerile ei</i> îi rămân străine. El nu cunoaşte nici <i>prietenie“</i> (cu excepţia prietenilor critici), „nici iubire“ (cu excepţia <i>iubirii de sine)</i>, „dar în schimb calomnia este neputincioasă împotriva lui, nimic nu poate să-l jignească; nu-l ating nici ura, nici invidia, iar mânia şi supărarea sunt <i>afecte necunoscute</i> pentru el“.</blockquote>', '<p><a id="p133"></a>Într-un cuvint, criticul este liber de toate <i>pasiunile omeneşti;</i> el este o <i>persoană divină</i> şi poate să cânte despre propria sa persoană cintecul călugăriţei:</p>', '<p class="quote" style="text-align: center;"><a id="p134"></a>„Nu mi-e gândul la iubire,<br/>Nu visez la vreun bărbat,<br/>Dumnezeu mă ţine-n viaţă,<br/>El e visul meu curat“. <a href="javascript:void(0);" id="n68">[68]</a></p>', '<p><a id="p135"></a>Critica nu este în stare să scrie câteva rânduri fără să se contrazică. Astfel, în incheiere, ea ne spune:</p>', '<blockquote><a id="p136"></a>„Pe filistinii care aruncă cu pietre în critic“ — prin analogie biblică el trebuie să fie atacat cu pietre —, „care nu vor să-l înţeleagă si care îi atribuie motive impure“ (să atribui criticii <i>pure</i> motive <i>impure!)</i> „pentru a face din el <i>egalul lor“</i> (trufia egalitară pe care critica a blamat-o mai sus), „criticul <i>nu-i ia în derâdere</i>, căci ei nu sunt demni de aşa ceva; nu, el numai dezvăluie adevărata lor natură, şi cu toată liniştea îi pune la locul lor, adică la locul care corespunde însemnătăţii lor lipsite de însemnătate“.</blockquote>', '<p><a id="p137"></a>Mai sus am văzut că criticul a <i>trebuit</i> să folosească <i>procesul râsului</i> împotriva unui „punct de vedere inferior care se crede egalul criticului“. Lipsa de claritate a ideilor criticii critice despre felul cum trebuie să procedeze faţă de „masa“ nelegiuită pare a arăta o iritare interioară şi un venin sufletesc cărora „afectele“ nu le sunt deloc „necunoscute“.</p>', '<p><a id="p138"></a>Trebuie să recunoaştem însă că după ce critica a luptat până acum ca un Hercule pentru <i>a se detaşa</i> de „masa profană“ necritică şi de „orice“ în general, ea a reuşit în sfârşit să-şi creeze în chip fericit o existenţă <i>solitară</i>, <i>divină</i>, <i>absolută</i> care îşi este suficientă sieşi. Dacă, în prima enunţare a acestei „noi faze“ a criticii, lumea veche a <i>afectelor păcătoase</i> mai pare a avea putere asupra ei, acum o vom vedea estetic-moderată şi <i>transfigurată</i>, înfăţişată sub <i>„forma unui chip artistic“</i>, în care ea îşi <i>ispăşeşte</i> păcatele, pentru a putea în sfârşit, ca un al doilea <i>Hristos</i> triumfător, să săvârşească <i>judecata de apoi critică</i> şi, după izbânda ei asupra balaurului, să se înalţe liniştită la cer.</p>'],
'idChr': '1.07',
'title': 'CAPITOLUL VII. Corespondenţa criticii critice',
},
];